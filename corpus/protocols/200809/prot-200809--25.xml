<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200809</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200809</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--25</head>
          <docDate when="2008-11-11">2008-11-11</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <u>
            <seg>
              2008/09:25
            </seg>
          </u>
          <note>
            Tisdagen den 11 november
          </note>
          <note>
            Kl. 13:30 - 23:00
          </note>
          <note>
            1 § Avsägelser
          </note>
          <note>
            Tredje vice talmannen meddelade att Per Bolund (mp) avsagt sig
            uppdraget som suppleant i EU-nämnden och att Johan Pehrson (fp)
            avsagt sig uppdraget som suppleant i riksbanksfullmäktige.
          </note>
          <note>
            Kammaren biföll dessa avsägelser.
          </note>
          <note>
            2 § Anmälan om kompletteringsval
          </note>
          <note>
            Tredje vice talmannen meddelade att Miljöpartiet de grönas riksdagsgrupp
            på grund av uppkommen vakans anmält Tina Ehn som suppleant i EU-nämnden
            och att Folkpartiet liberalernas riksdagsgrupp på grund av uppkommen
            vakans anmält Carl B Hamilton som suppleant i riksbanksfullmäktige.
          </note>
          <note>
            Tredje vice talmannen förklarade valda till
          </note>
          <note>
            suppleant i EU-nämnden
          </note>
          <note>
            suppleant i riksbanksfullmäktige
          </note>
          <note>
            3 § Ledigheter
          </note>
          <note>
            Tredje vice talmannen meddelade att Roger Tiefensee (c) ansökt
            om ledighet under tiden den 24 november 20081 februari 2009.
          </note>
          <note>
            Kammaren biföll denna ansökan.
          </note>
          <note>
            Tredje vice talmannen anmälde att Christina Andersson (c) skulle
            tjänstgöra som ersättare för Roger Tiefensee.
          </note>
          <note>
            Tredje vice talmannen meddelade att Maryam Yazdanfar (s) ansökt
            om ledighet under tiden den 14 december 20081 februari 2009.
          </note>
          <note>
            Kammaren biföll denna ansökan.
          </note>
          <note>
            Tredje vice talmannen anmälde att Jan Emanuel Johansson (s) skulle
            tjänstgöra som ersättare för Maryam Yazdanfar.
          </note>
          <note>
            4 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2008/09:75
          </note>
          <note>
            Interpellation 2008/09:75 Omställningsavtal
          </note>
          <note>
            Interpellationen kommer att besvaras tisdagen den 25 november
            2008.
          </note>
          <u>
            <seg>
              Skälet till dröjsmålet är tjänsteresa.
            </seg>
          </u>
          <note>
            Karin Renman
          </note>
          <note>
            Interpellation 2008/09:81
          </note>
          <note>
            Interpellation 2008/09:81 Varsel i Örebro län
          </note>
          <note>
            Interpellationen kommer att besvaras tisdagen den 25 november
            2008.
          </note>
          <u>
            <seg>
              Skälet till dröjsmålet är tjänsteresa.
            </seg>
          </u>
          <note>
            Karin Renman
          </note>
          <note>
            Interpellation 2008/09:84
          </note>
          <note>
            Interpellation 2008/09:84 Forskningspengar till Södertörns högskola
          </note>
          <note>
            Interpellationen kommer att besvaras fredagen den 21 november
            2008.
          </note>
          <u>
            <seg>
              Skälet till dröjsmålet är att jag befinner mig på resa i USA
              t o m den 19 november.
            </seg>
          </u>
          <note>
            Lars Leijonborg
          </note>
          <note>
            Interpellation 2008/09:85
          </note>
          <u>
            <seg>
              Interpellation 2008/09:85 Arbetsförmedlingens resurser för dem
              som står längst från arbetsmarknaden
            </seg>
          </u>
          <note>
            Interpellationen kommer att besvaras tisdagen den 25 november
            2008.
          </note>
          <u>
            <seg>
              Skälet till dröjsmålet är tjänsteresa.
            </seg>
          </u>
          <note>
            Karin Renman
          </note>
          <note>
            5 § Svar på interpellation 2008/09:61 om Sverigedemokraterna
            och regeringsfrågan
          </note>
          <note type="speaker">
            Anf. 1 Statsminister FREDRIK REINFELDT (m):
          </note>
          <u>
            <seg>
              Fru talman! Luciano Astudillo har frågat mig hur jag kommer att
              förhålla mig till Sverigedemokraterna och om Moderaterna som parti
              kommer att göra sig beroende av Sverigedemokraterna vid ett regeringsbildande.
            </seg>
          </u>
          <u>
            <seg>
              Att föra spekulationer utifrån att Sverigedemokraterna sitter
              i riksdagen gynnar endast Sverigedemokraterna. Det finns därför
              inget skäl till att föra en sådan diskussion.
            </seg>
          </u>
          <u>
            <seg>
              Sverigedemokraterna är ett parti som försöker profitera på problem
              som vissa människor upplever finns i samhället. Sverigedemokraterna
              ger uttryck för en människosyn som jag inte vill ska få fotfäste
              i svensk politik. De värderingar Sverigedemokraterna står för
              och de värderingar jag står för är oförenliga.
            </seg>
          </u>
          <u>
            <seg>
              Jag och Moderaterna kommer att med kraft verka för att de värderingar
              som Sverigedemokraterna står för inte ska få en ökad representation
              i Sverige.
            </seg>
          </u>
          <u>
            <seg>
              Jag och Moderaterna kommer att fortsätta att angripa de samhällsproblem
              som Sverigedemokraterna försöker dra nytta av.
            </seg>
          </u>
          <u>
            <seg>
              Jag och Moderaterna söker stöd för en fortsatt majoritetsregering
              med partierna i Allians för Sverige.
            </seg>
          </u>
          <u>
            <seg>
              Detta är de tre besked som vi kommer att vara fortsatt tydliga
              med. De partier som söker andra parlamentariska lösningar, som
              inte före valet vill ge besked om sin politik, vilka de vill regera
              med, eller som önskar regera i minoritet är däremot svaret på
              Astudillos fråga skyldiga.
            </seg>
          </u>
          <note type="speaker">
            Anf. 2 LUCIANO ASTUDILLO (s):
          </note>
          <u>
            <seg>
              Fru talman! Jag vill tacka statsministern för svaret. Men svaret
              är undfallande och otydligt, vilket är beklagligt. Jag frågade
              inte vare sig om Moderaterna avser att verka mot Sverigedemokraternas
              värderingar eller hur man avser att bemöta de samhällsproblem
              som detta parti hämtar sin näring från. Inte heller frågade jag
              om han önskar bilda en majoritetsregering 2010.
            </seg>
          </u>
          <u>
            <seg>
              Min fråga var enkel, nämligen om Fredrik Reinfeldt och Moderaterna
              i något läge avser att göra sig passivt eller aktivt beroende
              av eller samarbeta med Sverigedemokraterna om de kommer in i riksdagen.
            </seg>
          </u>
          <u>
            <seg>
              Frågor kring regeringsbildning kan lätt reduceras till taktik.
              Fokus blir det politiska spelet, inte de politiska alternativen.
              Men frågan om Sverigedemokraterna är viktigare än så. Den är principiellt
              viktig. Den handlar om vilka krafter och idéer vi väljer att legitimera.
            </seg>
          </u>
          <u>
            <seg>
              Reinfeldts svar är också anmärkningsvärt. Han tillhör nämligen
              en ny generation politiker som sett det Sverige vi i dag lever
              i växa fram.
            </seg>
          </u>
          <u>
            <seg>
              Han är uppväxt i ett Sverige som först under 50- och 60-talen
              öppnade sina gränser för arbetskraftsinvandring och som sedan,
              under 70-talet och framåt, övergick i en solidaritetshandling
              som än i dag väcker respekt och beundran världen över. Från Turkiet,
              Chile, Bosnien, Irak och många andra länder har människor tvingats
              fly undan förtryck och förföljelse. I vårt land har de fått en
              fristad och en chans att börja om.
            </seg>
          </u>
          <u>
            <seg>
              Han är uppväxt i ett Sverige där kvinnorna på allvar tog sig
              in på arbetsmarknaden och då abortlagstiftningen moderniserades
              en tid då strävan efter jämställdhet blev en självklar del av
              vår svenska självbild.
            </seg>
          </u>
          <u>
            <seg>
              Han är uppväxt i den tid då Sverige gjorde upp med en gammalmodig
              och unken syn på kärlek. Snart ska vi tillsammans här i Sveriges
              riksdag avskaffa de sista diskriminerande elementen i vår äktenskapslag.
            </seg>
          </u>
          <u>
            <seg>
              Vi är många som älskar Sverige, som omfamnar det Sverige som
              vi i dag är. Sverige är ett land som lyckats kombinera öppenhet
              och ekonomisk utveckling. Sverige är ett land där individuell
              framgång samexisterar med gemensamt ansvarstagande. Grundläggande
              värden såsom alla människors lika värde och lika rätt är självklara
              fundament i vår demokrati.
            </seg>
          </u>
          <u>
            <seg>
              För mig handlar debatten om Sverigedemokraterna och regeringsfrågan
              om just detta. Sverigedemokraterna är nämligen en antites till
              allt det jag nämnt. Det är ett parti som pekar finger åt den som
              uppfattas vara annorlunda och ett parti som vill skicka kvinnorna
              tillbaka till 50-talets Sverige och vars budskap handlar om att
              förstärka människors rädsla.
            </seg>
          </u>
          <u>
            <seg>
              Fram till debatten mot Mona Sahlin under superveckan i oktober
              har Reinfeldt haft ett närmast fläckfritt förflutet i den här
              typen av frågor. Han har till och med vid svåra tillfällen haft
              modet att inte tumma på viktiga principer om människovärdet.
            </seg>
          </u>
          <u>
            <seg>
              När förre statsministern, min partivän och socialdemokraten Göran
              Persson i samband med östutvidgningen använde det grumliga begreppet
              social turism valde oppositionsledaren Reinfeldt att inte spela
              med. För det förtjänar Reinfeldt all respekt. Men det ställer
              också högre krav på statsminister Reinfeldt.
            </seg>
          </u>
          <u>
            <seg>
              Därför vill jag igen ställa frågan: Avser Fredrik Reinfeldt och
              Moderaterna att passivt eller aktivt göra sig beroende av eller
              samarbeta med Sverigedemokraterna om de kommer in i riksdagen
              ja eller nej?
            </seg>
          </u>
          <note type="speaker">
            Anf. 3 CARINA HÄGG (s):
          </note>
          <u>
            <seg>
              Fru talman! Det har, statsministern, blivit alltmer nödvändigt
              att den här interpellationsdebatten kommer till stånd utifrån
              att vi ser allt vagare svar. Jag vill säga att det är medvetet
              vaga svar när frågor ställs. Frågor ställs ute i kommunerna och
              i regionerna, och frågor ställs nu också här i riksdagen på allvar.
              Det är viktigt att få ett klarläggande på den här punkten. Vilka
              kan alltså Moderaterna tänka sig att samarbeta med, och på vilka
              grunder kan man vila på Sverigedemokraterna?
            </seg>
          </u>
          <u>
            <seg>
              Vi är en del av den nordiska gemenskapen. Vi är en del av den
              europeiska gemenskapen. Vi är en del av den internationella gemenskapen.
              Det är klart att man granskar oss. Det är viktigt att vi i handling
              är tydliga, och det är viktigt att man kan se att vi har en tydlig
              linje i de här frågorna och att vi står upp för mänskliga rättigheter
              och gemensamma värden.
            </seg>
          </u>
          <u>
            <seg>
              Från den här riksdagens sida har vi ofta kunnat vara eniga när
              det handlat om att stå upp för kvinnors rättigheter i en omvärld
              där trycket även på oss att ändra uppfattning har varit stort.
              När det gäller kvinnors rättigheter är aborträtten en fråga där
              vi i dag inte är eniga i EU. Jag hoppas att den här riksdagen
              också kan driva de frågorna under ordförandeskapet. Men nu börjar
              man svikta och ludda till det i de här frågorna.
            </seg>
          </u>
          <u>
            <seg>
              Jag noterar att i min kommun, Värnamo, håller framträdande moderater
              dörren öppen för en samverkan med Sverigedemokraterna. Jag har
              frågat om detta lokalt, och jag har frågat min moderata kollega
              här i riksdagen Magdalena Andersson, som också är ordförande för
              moderatkvinnorna. Vad hon svarar mig är att jag likt Don Quijote
              slåss med väderkvarnarna. Hon förstår inte och tycker att frågan
              är märkligt ställd. Jag tycker att frågan är väldigt relevant,
              och den blir ännu mer relevant när man läser Fredrik Reinfeldts
              svar här.
            </seg>
          </u>
          <u>
            <seg>
              Vi kan gå tillbaka till 1991 då Ny demokrati kom in i riksdagen.
              Bengt Westerberg reste sig, förtjänstfullt, från den berömda tv-soffan
              efter valet men satt sedan tillsammans med Moderaterna i knäet
              på Ny demokrati under den mandatperioden. Man blev därmed beroende
              av att söka stöd för att styra landet. Hellre gjorde Moderaterna
              det än sökte en bredare samverkan eller funderade på andra lösningar.
              Makten var alltså viktigare.
            </seg>
          </u>
          <u>
            <seg>
              Vi ser detta i flera kommuner. Makten har fått gå före ideologin.
              Då har jag ställt mitt hopp till att Kristdemokraterna, som ofta
              vill framställa sig som att de har ett särskilt moraliskt mandat,
              skulle ta debatten med Fredrik Reinfeldt som statsminister och
              partiledare för Moderaterna, som en del av den samverkan man har
              i regeringen. Men den har uteblivit.
            </seg>
          </u>
          <u>
            <seg>
              På mina frågor svarar man med tystnad, vilket jag tycker är väldigt
              oroväckande. Det tyder på att man inte vill ha en debatt. Det
              tyder på att man har några gemensamma talarregler. Därför är det
              bra att vi får dem klarlagda i den här så oerhört viktiga frågan.
              Man måste våga diskutera den här frågan. Jag tycker att det är
              rimligt att vi här i riksdagen, men också allmänheten, kan få
              ett svar på en så grundläggande fråga: Kan man tänka sig från
              statsministerns sida att vila även i riksdagen på Sverigedemokraternas
              eventuella mandat, på samma sätt som vi ser har skett i allt fler
              kommuner och i någon region?
            </seg>
          </u>
          <note type="speaker">
            Anf. 4 FINN BENGTSSON (m):
          </note>
          <u>
            <seg>
              Fru talman! Först vill jag tacka statsministern för svaret och
              säga att jag absolut delar den del i svaret där statsministern
              uttrycker det oförenliga i hans uppfattning, det vill säga också
              min uppfattning, med vad just Sverigedemokraterna står för. Med
              detta sagt vill jag också säga jag att delar statsministerns bedömning
              av hur man ska bemöta det här problemet.
            </seg>
          </u>
          <u>
            <seg>
              När vi tittar lite grann på vad Valmyndigheten har lyft fram
              ser vi att vid valet 2002 utgjorde andelen osäkra eller övriga
              partier som inte kom in i riksdagen 3,12 procent. Detta hade ökat
              till nästan det dubbla till valet 2006. Det finns betydligt fler
              partier som kan göra anspråk på att äntra denna kammare, om det
              vill sig så bland annat Feministiskt initiativ, Piratpartiet,
              Sveriges pensionärers intresseparti, Junilistan, Sjukvårdspartiet,
              Nationaldemokraterna, Enhets- och nationalsocialistisk front,
              Ny framtid, Rättvisepartiet, Socialisterna, Folkets vilja och
              Kommunisterna. Samtliga dessa hade mätbara procenttal i förra
              valet.
            </seg>
          </u>
          <u>
            <seg>
              Frågan är alltså, och jag riktar mig nu till interpellanten,
              om han och hans parti och oppositionen möjligen anser att man
              från deras sida behöver ta ställning, eftersom man har tagit ställning
              för ett parti, till att den här typen av andra partier bildar
              koalition och skapar valpakter så att de har möjlighet att äntra
              denna kammare. Hur förhåller sig i så fall det socialdemokratiska
              partiet till den typen av frågeställningar då man från början
              vill ha uttalat och försäkra sig om att det inte finns någon chans
              att få in någon annan okänd politik?
            </seg>
          </u>
          <u>
            <seg>
              Jag vill också, fru talman, ansluta mig till statsministerns
              sista fråga till interpellanten. Man är skyldig att ge oss ett
              svar på den viktiga frågan om vilket mest realistiskt regeringsalternativ
              som kan ställas mot alliansen. Därvid svävar uppenbarligen svaret
              alldeles i luften. Här silar man mygg och sväljer kameler.
            </seg>
          </u>
          <u>
            <seg>
              Jag skulle avslutningsvis vilja titta lite grann på hur interpellanten
              uttrycker sig; ibland är semantik ganska viktigt.
            </seg>
          </u>
          <u>
            <seg>
              I den första frågan beskriver interpellanten att det efter riksdagsvalet
              2010 finns en risk att det Sverigefientliga partiet Sverigedemokraterna
              kommer in i Sveriges riksdag. Med tanke på det uttryckssättet
              måste man fråga: Ska vi inte låta den här typen av partier figurera
              i allmänna val? Är det detta som är interpellantens åsikt? Risker
              ska man naturligtvis försöka motverka. Är risken sådan att man
              inte ska tillåta dem att ställa upp i allmänna val? Jag misstror
              inte att det är det som är ingången i interpellantens frågeställning.
              Men när jag hörde interpellanten vid sidan av den kort skrivna
              interpellationen uttrycka en rad olika synpunkter på statsministerns
              väldigt kloka svar blir det lite besvärande att behöva notera
              att det finns en viss aggression i att från början utesluta den
              typen av röster i samhället som uppenbarligen vill göra sig hörda.
            </seg>
          </u>
          <u>
            <seg>
              Jag tror, allra sist, fru talman, att det är viktigt att man
              låter ett demokratiskt samhälle ha och härbärgera den här typen
              av åsikter som vi kan möta på olika sätt i olika debatter. Ibland
              kan det vara väldigt klokt att ta den debatten när tillfället
              bjuds i stället för att från början avskärma sig från att möta
              den typen av motstånd genom att säga att man inte på några villkor
              eller under några omständigheter kommer att överväga vad folkets
              vilja eventuellt vill att vi efter ett allmänt val ska förhandla
              om som ett regeringsalternativ.
            </seg>
          </u>
          <note type="speaker">
            Anf. 5 MATS PERTOFT (mp):
          </note>
          <u>
            <seg>
              Fru talman! Jag vill tacka statsministern för svaret på interpellationen.
              Till att börja med vill jag säga att jag anser att det är ett
              bra svar på så sätt att det är ett halvt steg framåt. Det är ett
              halvt steg framåt i fråga om tydlighet om hur man från Moderaternas
              håll kommer att hantera Sverigedemokraterna.
            </seg>
          </u>
          <u>
            <seg>
              Däremot är det inte ett helt steg framåt. Det är ett tydligt
              svar på vad statsministern anser om Sverigedemokraternas värderingar.
              Men det är inte alls ett svar på frågan hur man ska hantera dem
              vid en regeringsbildning.
            </seg>
          </u>
          <u>
            <seg>
              Jag fastnade för en mening här som jag tycker stämmer helt och
              hållet. Statsministern skriver: Att föra spekulationer utifrån
              att Sverigedemokraterna sitter i riksdagen gynnar endast Sverigedemokraterna.
              Javisst, det ger dem utökat utrymme i medierna, i debatterna,
              och inte minst i deras interna överläggningar och ränksmidande.
            </seg>
          </u>
          <u>
            <seg>
              För att avfärda detta och för att definitivt sätta ett lås på
              denna diskussion är det väldigt viktigt att ge klara besked. Miljöpartiet
              har tillsammans med Socialdemokraterna gett klara besked. Frågan
              om en moderatledd regering aktivt eller passivt kan göra sig beroende
              av Sverigedemokraterna, en fråga som enkelt kan besvaras med ja
              eller nej, är inte besvarad. Statsministern har svarat vad han
              anser om Sverigedemokraternas värderingar, och jag är helt överens
              i den frågan, men han har inte svarat vad detta definitivt innebär
              för en regeringsbildning. Det skapar ytterligare utrymme, det
              öppnar utrymme, för fortsatta spekulationer om att någonting typ
              det som hände med Ny demokrati kan upprepa sig.
            </seg>
          </u>
          <u>
            <seg>
              Därför är min fråga till statsministern fortfarande: Kommer en
              moderatledd regering att aktivt eller passivt göra sig beroende
              av Sverigedemokraterna i riksdagen ja eller nej?
            </seg>
          </u>
          <note type="speaker">
            Anf. 6 HANS WALLMARK (m):
          </note>
          <u>
            <seg>
              Fru talman! Ärade statsminister! Jag tänkte lite gnetigt börja
              med att det är absolut inte någon kritik mot talmannen eller talmanspresidiet
              för vår egen skull återge grunderna för interpellationsdebatt
              allmänt. Rätten för en riksdagsledamot att framställa interpellationer
              och frågor till statsråd är reglerad i regeringsformens 12 kap.
              5 §. Rätten betraktas främst som ett medel för parlamentarisk
              kontroll. Interpellation eller fråga ska avse en angelägenhet
              som angår statsrådets tjänsteutövning.
            </seg>
          </u>
          <u>
            <seg>
              Fru talman! Som frågan här är formulerad finns det ett antal
              antaganden som jag tycker inte är riktigt uppfyllda vad gäller
              statsministerns tjänsteutövning. Sverigedemokraterna finns inte
              i Sveriges parlament och kommer inte att göra det fram till 2010
              därför att utsikterna för ett extra val är rätt begränsade, fru
              talman, för vi har en majoritetsregering, en koalitionsregering
              i Allians för Sverige. Det innebär att frågan inte gäller statsministerns
              tjänsteutövning nu utan möjligtvis senare, det vill säga efter
              valet 2010. Då måste tre faktorer vara uppfyllda. Sverigedemokraterna
              måste sitta i Sveriges riksdag. Fredrik Reinfeldt måste vara regeringsbildare,
              och det förutsätter att alliansen har ett bra valresultat men
              inte tillräckligt för att nå majoritetsregering som vi har nu.
            </seg>
          </u>
          <u>
            <seg>
              Fru talman! Då kan frågan falla väldigt enkelt genom att vi tar
              bort två av de här tre faktorerna. Inga sverigedemokrater i Sveriges
              riksdag, och då föreligger inget problem. En fortsatt alliansmajoritet
              även efter 2010 med Fredrik Reinfeldt som statsminister och regeringsbildare,
              och då har problemet också fallit.
            </seg>
          </u>
          <u>
            <seg>
              Fru talman! Det andra är och jag vill jag fortfarande vidhålla
              att detta inte ska ses som kritik, utan jag läser bara innantill
              ur vårt eget regelverk att en interpellation ska ha ett bestämt
              innehåll och vara försedd med motivering, 6 kap. 1 §.
            </seg>
          </u>
          <u>
            <seg>
              Fru talman! Jag läser hela interpellationen: Efter riksdagsvalet
              2010 finns det risk att det Sverigefientliga partiet Sverigedemokraterna
              kommer in i Sveriges riksdag och därmed blir en vågmästare vid
              ett regeringsbildande. punkt, slut. Interpellationen är färdig.
              Jag är inte säker på att jag tycker att motiveringen är fullgod,
              men jag tänker ändå följa upp en del av de frågor som interpellanten
              har ställt.
            </seg>
          </u>
          <u>
            <seg>
              För det första tycker jag att statsministern har varit väldigt
              tydlig med värderingsgrunden. Fredrik Reinfeldt är som vår statsminister,
              som företrädare för alliansen och som företrädare för Moderata
              samlingspartiet väldigt tydlig med värderingsgrunden i förhållande
              till Sverigedemokraterna.
            </seg>
          </u>
          <u>
            <seg>
              För det andra tror jag att det är farligt att vi betraktar politik
              som ett sällskapsspel, oavsett om vi ser politik som Fia med knuff
              eller som Löjliga familjen, därför att den här typen av vem ska
              ta vem gynnar bara den som är den andre. Jag tror, fru talman,
              att det är mycket effektivare med tydlighet, politisk tydlighet.
            </seg>
          </u>
          <u>
            <seg>
              Låt mig avslutningsvis ta ett exempel från Skåne, från Landskrona
              kommun där Sverigedemokraterna gjorde ett väldigt framgångsrikt
              val 2006. Man fick ungefär 22 procent av rösterna, i rätt stor
              utsträckning på Socialdemokraternas bekostnad. Socialdemokraterna
              föll, Sverigedemokraterna gick fram.
            </seg>
          </u>
          <note>
            Sedan dess finns det en minoritetsministär i Landskrona kommun
            bestående av Folkpartiet, Moderaterna och Miljöpartiet. Den leds
            av kommunstyrelsens ordförande Torkel Strandberg, tidigare riksdagsledamot
            för Folkpartiet i denna kammare.
          </note>
          <u>
            <seg>
              Man har varit oerhört tydlig. Man har försökt göra rätt saker.
              Man har lyssnat på medborgarna, man har svarat mot medborgarnas
              behov. Och i den senaste lokala mätningen som lokaltidningen Landskrona
              Posten gjorde kunde man se att Sverigedemokraterna är på kraftig
              tillbakagång, medan det gynnar bland annat Folkpartiet och till
              viss del i någon mening Socialdemokraterna.
            </seg>
          </u>
          <u>
            <seg>
              I stället för att vi ska ägna oss åt politiskt sällskapsspel
              i kammaren Fia med knuff eller Löjliga familjen tror jag att politisk
              tydlighet är budskapet i förhållande till Sverigedemokraterna.
            </seg>
          </u>
          <note type="speaker">
            Anf. 7 PATRIK BJÖRCK (s):
          </note>
          <u>
            <seg>
              Fru talman! Tack, statsministern, för svaret!
            </seg>
          </u>
          <u>
            <seg>
              Hans Wallmark ägnar sin tid åt att kritisera talmännen. Jag tänker
              inte lägga mig i den diskussionen.
            </seg>
          </u>
          <u>
            <seg>
              Finn Bengtsson ägnar sin tid åt att svara ja på interpellationen.
              Det vill säga: Det går inte att tolka Finn Bengtsson på något
              annat sätt än att han är beredd att göra sig beroende av Sverigedemokraterna
              i en framtida regering. Vad man ska lägga för värde i det är väl
              en annan fråga, för det var inte Finn Bengtsson som var interpellerad.
              Finn Bengtsson och statsministern ställer dessutom motfrågor till
              interpellanten.
            </seg>
          </u>
          <u>
            <seg>
              Har statsministern då svarat i egentlig mening? Det kan man ju
              diskutera. Jag skulle i så fall vilja säga att svaret är som svaret
              från oraklet i Delfi. Det kräver verkligen en tolkning, en uttydning.
            </seg>
          </u>
          <u>
            <seg>
              Börjar man skärskåda svaret kan man konstatera att statsministern
              är emot de värderingar som Sverigedemokraterna står för, alltså
              att de är oförenliga med statsministerns uppfattning. Det skulle
              man möjligen kunna tolka som: Nej, statsministern vill inte samarbeta
              med Sverigedemokraterna. Det är ju inte rimligt att samarbeta
              med någon som har uppfattningar som är oförenliga med ens egna.
              Men det är som sagt någonting som man får tolka, eftersom statsministern
              vägrar att svara klart och tydligt.
            </seg>
          </u>
          <u>
            <seg>
              Statsministern kommer att verka mot att Sverigedemokraterna ska
              få en ökad representation i Sverige. Det skulle möjligen också
              kunna tolkas som ett nej, att statsministern inte vill samarbeta
              med Sverigedemokraterna. Det är det här som någonstans är bekymret.
            </seg>
          </u>
          <u>
            <seg>
              Då kommer man till den inledande diskussionen från statsministerns
              sida om att det var fel att ställa interpellationen, inte, som
              Hans Wallmark säger, av formella skäl utan av politiska skäl,
              eftersom den på något sätt skulle motverka sitt syfte. Så tolkar
              jag i alla fall statsministern. Här tror jag att statsministern
              gör en fundamentalt felaktig bedömning. Just att statsministern
              under lång tid har vägrat att svara på frågor om statsministern
              är beredd att göra sig beroende av Sverigedemokraterna är det
              som gynnar Sverigedemokraterna, som håller dem vid liv, som håller
              glöden i brasan brinnande. Det ger nämligen en möjlighet för Sverigedemokraterna
              att hävda att en röst på Sverigedemokraterna inte är en bortkastad
              röst, att man tillhör ett framtida borgerligt regeringsunderlag.
              Statsministern har faktiskt vid flera tillfällen vägrat att svara
              tydligt ja eller nej på den här frågan.
            </seg>
          </u>
          <u>
            <seg>
              Det är de punkter i svaret som jag tog upp som jag tycker är
              mest bekymmersamma. Skulle man vara positiv och gå in för att
              tolka svaret skulle man kunna hitta en del delar av svaret som
              glider mot ett nej, att statsministern inte vill samarbeta med
              Sverigedemokraterna. Men statsministern har nu i den fortsatta
              debatten här en möjlighet att reda ut detta och faktiskt svara
              klart och tydligt nej, om min tolkning av statsministerns svar
              är riktig, att det glider mot ett nej, att värderingarna är oförenliga
              och att statsministern inte vill att Sverigedemokraterna ska få
              en ökad representation. Det tenderar att glida mot ett nej. Skulle
              inte statsministern då kunna ge oss det svaret här? I så fall
              blir den diskussionen överflödig och vi kan gå vidare och diskutera
              andra intressanta saker som också finns med i svaret men som inte
              alls hör till interpellationen, nämligen hur de olika regeringsalternativen
              från den borgerliga sidan och från vänstersidan skulle kunna se
              ut. Sedan kan vi fortsätta att puckla på varandra i den diskussionen.
              Men jag tror att det skulle kännas mer spännande för svenska folket
              att få ett klart och tydligt ja eller nej, så att vi slipper tolka.
              Det är vad jag skulle önska.
            </seg>
          </u>
          <note type="speaker">
            Anf. 8 GUNNAR ANDRÉN (fp):
          </note>
          <u>
            <seg>
              Fru talman! Även jag vill tacka statsministern för det svar som
              han har avgett på den mycket hypotetiska frågan. Han har svarat
              med en stark värdegrundsförklaring, och det tror jag är det allra
              viktigaste i det här sammanhanget.
            </seg>
          </u>
          <u>
            <seg>
              Jag vill också till kammarens protokoll få infört att jag som
              ensam riksdagsledamot hade tillfälle att åhöra statsministern
              i Budapest förra veckan där han talade om den svenska modellen
              på ett för alla partier mycket förnämligt sätt, enligt mitt sätt
              att se det. Särskilt lyfte han fram det stora svenska engagemanget
              i världspolitiken för miljöfrågorna. Det tror jag var väldigt
              viktigt. Man kunde höra ett sus genom den totalt, i motsats till
              denna kammare, fullsatta salen med en församling om 300400 personer
              som tyckte att det var väldigt intressant att höra de aspekterna
              från ett så litet land som Sverige.
            </seg>
          </u>
          <u>
            <seg>
              Frågan här är, fru talman, vad som är huvudproblemet. Är det
              Sverigedemokraterna som parti eller är det de väljare som väljer
              att rösta på Sverigedemokraterna? Det är en väldigt viktig fråga.
              Jag tror att Hans Wallmark snuddade vid detta när han tog upp
              exemplet Landskrona. Det är väldigt tydligt i Landskrona vad som
              hände i kommunalvalet. Det var en stor framgång för Folkpartiet,
              och det är jag glad för. Men det var också en stor framgång för
              Sverigedemokraterna. Det var stora bakslag för Moderaterna och
              för Socialdemokraterna. Nu är det, som Hans Wallmark sade, en
              koalition som utesluter inflytande från Sverigedemokraterna på
              den förda politiken.
            </seg>
          </u>
          <u>
            <seg>
              Jag tror att det är väldigt viktigt att komma ihåg att om olyckan
              skulle vara framme, att så många väljare skulle välja in Sverigedemokraterna
              i denna riksdag, är det viktigaste att se till att de inte får
              inflytande på politiken, vare sig det blir en vänster- eller högermajoritet.
              Den värdegrund som Sverigedemokraterna står för får inte på något
              sätt ge inflytande på politiken.
            </seg>
          </u>
          <u>
            <seg>
              Det är väldigt tydligt, fru talman, att de egentligen bara har
              en enda fråga det är också den som intresserar deras väljare och
              det är invandringsfientlighet eller -skepticism. Det är det som
              är deras värdegrund. Tyvärr appellerar detta till väldigt många
              människor. Då måste man göra som man har gjort i Landskrona, nämligen
              beskriva verkligheten och ta itu med problemen. Det finns ingen
              genväg till detta. Jag menar att när man har att göra med ett
              enfrågeparti som detta är det just de sakliga resultaten som talar
              för hur man ska komma till rätta med detta. Invandrarfamiljer
              vill absolut ha samma trygghet som alla andra människor. Det finns
              ingen skillnad mellan människor.
            </seg>
          </u>
          <u>
            <seg>
              Fru talman! Också på andra ställen har vi sett att Sverigedemokraterna
              genom de väljare som de har fått har försökt att få inflytande.
              Både i Trelleborg och i Upplands Väsby finns goda exempel på hur
              man över partigränserna har sett till att minimera Sverigedemokraternas
              inflytande och att den värdegrund som de står för inte får något
              inflytande i vare sig budgetpolitik eller någon annanstans.
            </seg>
          </u>
          <u>
            <seg>
              Till slut kommer man inte ifrån att om Sverigedemokraterna får
              många röster är det något fel på våra riksdagspartiers svar på
              de frågor som de ställer, nämligen att de är så kritiska till
              invandrare. Vi måste se till att föra en bra integrationspolitik
              och se till att den stora kunskapspotential som invandringen tillför
              Sverige tas till vara på allra bästa sätt.
            </seg>
          </u>
          <note type="speaker">
            Anf. 9 Statsminister FREDRIK REINFELDT (m):
          </note>
          <u>
            <seg>
              Fru talman! Varenda morgon i drygt 20 år har jag vaknat i akt
              och mening att gå upp och tjäna den svenska demokratin därför
              att jag i grunden tror väldigt mycket på demokrati och tycker
              om idén att representera väljare och försöka påverka samhällsutvecklingen.
              Jag har gjort det i en miljö i Sverige som har varit annorlunda
              på det sättet att vi inte har sett framväxten av den typ av främlingsfientliga
              krafter som har vunnit stöd i andra delar av Europa och världen.
              Jag har varit mycket stolt över det. Jag hoppas att det ska fortsätta
              att vara så. Jag inser dock att det finns risk för att detta kan
              komma att förändras 2010.
            </seg>
          </u>
          <u>
            <seg>
              Jag tror att detta hämtar sin kraft ur samhällsproblem som är
              på riktigt och som finns för den som är nyfiken och intresserad,
              som jag är, av hur Sverige ser ut att hämta inför oss alla och
              att försöka förhålla oss till. Jag tror att det är tre saker som
              är särskilt viktiga.
            </seg>
          </u>
          <u>
            <seg>
              Det första är att den stolta liberala asylsyn som Luciano Astudillo
              beskrev, och som jag i mångt och mycket delar, fick problem från
              70-talet och framåt. Många vittnar om att vi ändrade attityd lite
              grann. Vi gick från att bereda plats till mer av ett omhändertagande.
              De som kom till Sverige fick inte komma in på arbetsmarknaden
              utan träffade människor som snarare lärde ut hur man skulle söka
              olika former av bidrag. Det skapade ett stort utanförskap i det
              svenska samhället. Det var inte bra för dem som kom till Sverige.
              Det var inte heller bra för de människor som stod vid sidan om
              och såg på och blev kritiska till att människor kom till Sverige
              för att bli bidragsberoende.
            </seg>
          </u>
          <u>
            <seg>
              Det andra här talar man oftast om unga människor är känslan av
              att det kan begås ganska många brott i Sverige, till och med rätt
              allvarlig misshandel, utan att det följer ett straff på brottet.
              I många fall görs inte ens en utredning. När rättsstaten inte
              fungerar, när brott inte utreds och straff inte utdelas tar djungeltrummorna
              över. Då diskuterar man sådant man hört av kompisarna om någon
              som blev utsatt för något: Hörde ni vad som hände? Micke har fått
              stryk. Min kompis är hotad.
            </seg>
          </u>
          <u>
            <seg>
              Har man som jag talat med brottsoffer som ensamma har mött invandrargäng
              så beskrivs de som har hotat och slagit dem finns det en stor
              risk att dessa personer lyssnar till locktoner från främlingsfientliga
              krafter som en följd av sin erfarenhet som brottsoffer. Det händer
              i Sverige. Det är inte hela sanningen. Det innebär inte att det
              inte finns annan typ av misshandel och våldsanvändning som vi
              har anledning att reagera på, men det växer i en miljö där brott
              kan begås utan att det följer straff och utan utredning.
            </seg>
          </u>
          <u>
            <seg>
              Det tredje är någon sorts värderingsmässig vilsenhet som vi ägnar
              oss åt. Vi vet inte vad vi ska stå upp för och vad vi ska vara
              emot. Vi har ibland en tro att vi måste tolerera det som är rena
              brott mot mänskliga rättigheter, att man inte respekterar svensk
              lagstiftning i Sverige, att man inte betraktar män och kvinnor
              som jämlika, att man kommer till Sverige och underordna kvinnor
              och män på ett sätt som vi inte accepterar här i Sverige. Då står
              vi inte alltid upp på det tydliga sättet.
            </seg>
          </u>
          <u>
            <seg>
              Å andra sidan blir en del livrädda när man vill bygga en moské
              eller utöva sin religion också i det här landet, trots att man
              inte omfattas av det som är majoritetsreligionen. Vi vet inte
              hur vi ska förhålla oss. När ska vi vara tydliga, när ska vi inkludera?
            </seg>
          </u>
          <u>
            <seg>
              Ur detta växer en känsla av ett samhälle som för en del inte
              upplevs fungera. Det är grunden för att främlingsfientliga krafter
              kan rycka fram. Det är där vi måste söka svaret. Det är där vi
              måste stå upp gentemot dessa krafter.
            </seg>
          </u>
          <u>
            <seg>
              Partistyrelsen i Moderaterna gjorde ett uttalande efter förra
              valet då vi såg en lång rad sverigedemokrater komma in i kommunerna
              där vi sade att vi inte ska samarbeta med eller göra oss beroende
              av Sverigedemokraterna. Vi har ett sådant partistyrelsebeslut.
              Det grundades på valresultatet 2006. Jag har försökt vara tydlig
              i min värdegrund men samtidigt inte försökt spekulera i förhållande
              till ett valresultat som ännu inte föreligger. Jag ska återkomma
              till varför jag inte tror att det är en klok linje att följa.
            </seg>
          </u>
          <note type="speaker">
            Anf. 10 LUCIANO ASTUDILLO (s):
          </note>
          <u>
            <seg>
              Fru talman! I mångt och mycket delar jag Fredrik Reinfeldts beskrivning
              av vilka faktorer som gör att denna typ av politiska krafter hämtar
              näring och växer sig starka. En del andra politiker från den borgerliga
              sidan som varit uppe här borde lyssna på Reinfeldt och den diskussionen.
              Man kan inte blunda för att fenomenet finns, inte minst i min
              hemregion Malmö och Skåne.
            </seg>
          </u>
          <u>
            <seg>
              Hade Reinfeldt på allvar menat något med integrationspolitiken
              och flyktingmottagningen hade han, tillsammans med de andra borgerliga
              partierna, tagit den utsträckta hand vi haft i två år för att
              få en bättre ordning på flyktingmottagningen och få en bättre
              diskussion om hur vi möter upp människor när de kommer hit och
              hur vi tar till vara den resurs som dessa människor är. Mycket
              lite har gjorts, och det som har gjorts har varit verkningslöst.
            </seg>
          </u>
          <u>
            <seg>
              Nu ser jag att den moderata gruppen lägger förslag på detta område
              som nästan är blåkopia av vår gamla politik som vi ville införa
              och gick till val på 2006. Den utsträckta handen finns fortfarande
              i viktiga och angelägna frågor.
            </seg>
          </u>
          <u>
            <seg>
              När det gäller brottsligheten har jag många gånger varit tydlig
              i de frågorna. Det är klart att vardagsbrottsligheten är en sådan
              fråga som måste hanteras. Det gäller att vara tydlig med var toleransgränsen
              går.
            </seg>
          </u>
          <u>
            <seg>
              Vi har varit tydliga. Statsminister Reinfeldt fortsätter att
              vara otydlig. Det är inte trovärdigt. Om Moderaterna inte delar
              Sverigedemokraternas människosyn, om man inte delar dessa krafters
              fotfäste måste man bli tydligare och svara på den enkla frågan
              ja eller nej. Det är inte svårare. Problemet kommer inte att försvinna.
              Reinfeldt kan inte i två år till låtsas att det inte existerar.
              Reinfeldt och de borgerliga partierna kommer att jagas fram till
              valdagen av medierna och andra och ställas mot väggen: Kommer
              man att legitimera dessa krafter eller inte genom att söka ett
              passivt stöd av dem?
            </seg>
          </u>
          <u>
            <seg>
              Efter det kan vi ta den andra debatten om hur vi återinför framtidstro
              och hopp i Sverige, om hur vi möter sveket som borgerligheten
              står för mot småföretagen när man höjt skatten och ökat regelkrånglet,
              sveket mot en hel ungdomsgeneration där man satsar mindre än någonsin
              på högre utbildning när vi ser att ungdomskullarna ökar och sveket
              mot dem som står längst från arbetsmarknaden när man låser in
              dem i garantier som inte ger någonting. Vi kan också ta diskussionen
              om hur man skuldbelägger arbetslösa sjuka genom att försämra allas
              trygghet.
            </seg>
          </u>
          <u>
            <seg>
              Drivkraften i Sverige kommer efter 2010 att åter bli framtidstro
              och möjligheter inte rädsla och strypta chanser. Det ska vi se
              till, den rödgröna alliansen för framtiden. Det kan Fredrik Reinfeldt
              vara lugn för. Men nu måste han bli tydlig.
            </seg>
          </u>
          <u>
            <seg>
              För Reinfeldt finns en sak som förpliktar ännu mer. Även om det
              inte syns har vi en sak gemensamt. Reinfeldt är lång och ståtlig,
              jag är lite kortare, men vi har båda spelat basket Reinfeldt i
              Tensta Tigers, jag i Malbas i Malmö. Den beskrivning av det Sverige
              som Reinfeldt mötte i Tensta Tigers att samlas kring ett gemensamt
              mål, svettas och kämpa bortom bakgrund är den beskrivning jag
              har av min tid i Malbas. Lagspelaren Reinfeldt, moderatledaren
              Reinfeldt måste ge ett tydligt svar också till sina gamla kompisar
              i klubben Tensta Tigers. Hur blir det med Sverigedemokraterna?
              Vilket Sverige vill han ha?
            </seg>
          </u>
          <note type="speaker">
            Anf. 11 CARINA HÄGG (s):
          </note>
          <u>
            <seg>
              Fru talman och herr statsminister! Ju mer jag lyssnar på debatten,
              desto mer framkommer det hur viktigt det är att vi har fått till
              stånd en sådan här debatt även om det så här långt inte har gett
              det resultat jag hade önskat. Utifrån den diskussion som finns
              i dessa frågor, inte minst i min valkrets men också på många andra
              håll runt om i landet, trodde jag att Moderaterna och statsministern
              skulle ha haft tid att fundera igenom detta och kommit med ett
              annat, klargörande svar. Återigen möts vi dock av dimridåer. Det
              är samma dimridåer som jag har mött i Värnamo kommun, på länsplanet
              och som vi tidigare mötte i biståndsminister Gunilla Carlssons
              svar under frågestunden häromveckan.
            </seg>
          </u>
          <u>
            <seg>
              Jag tycker att det är djupt olyckligt. Det är viktigt att vi
              är klara över att de värderingar vi står för måste omsättas i
              konkreta handlingar. Det är inte onaturligt eller konstigt att
              det ställs frågor i Sverige.
            </seg>
          </u>
          <u>
            <seg>
              Visst är det så att vi inför val och politiska utvecklingar i
              andra länder frågar oss hur det kan utveckla sig i det landet.
              Vilka kan de tänkas samarbeta med? Vilka kan de politiska lösningarna
              bli utifrån det samarbetet?
            </seg>
          </u>
          <u>
            <seg>
              Sådana överväganden gör vi ju när vi betraktar vår omvärld, så
              det är klart att vi måste göra det även här hemma. När jag betraktar
              den politiska utvecklingen här blir jag bekymrad när jag hör den
              här otydligheten.
            </seg>
          </u>
          <u>
            <seg>
              Jag hoppas att statsministern inte delar Magdalena Anderssons
              bild av att man när man tar upp de här frågorna är som Don Quijote
              som slåss mot väderkvarnar, utan att han ser på dem lite mer allvarligt.
            </seg>
          </u>
          <u>
            <seg>
              Jag träffar många invandrarkvinnor. Sverigedemokraterna har en
              politik som riktas mot invandrare, fackföreningar och kvinnor.
              Om man är en av de ofta nya medlemmar i LO, som har strömmat till
              under senare år, kvinna, invandrare och dessutom facklig medlem
              har man tredubbel anledning att fundera över den här politiken.
            </seg>
          </u>
          <u>
            <seg>
              Vi har alla ett ansvar för att utforma politiken det gör vi ju
              i alla andra debatter här i kammaren så att vi tror att den ska
              möta och skapa de bästa förutsättningarna för individen och en
              bra samhällsutveckling. Alla de frågorna kan vi inte ta upp här,
              men vi kan vara tydliga med var vi står och vart vi vill.
            </seg>
          </u>
          <u>
            <seg>
              Jag ser att statsministern i sitt svar, som är knapphändigt,
              skriver att man vill fortsätta att angripa de samhällsproblem
              som Sverigedemokraterna försöker dra nytta av. Det tror jag är
              viktigt. Men menar han då att det är de samhällsproblem som jag
              vet att även tidningen Dagen har lyft upp där man pekar på att
              det mumlas i flyktingfrågan och att det gynnar Sverigedemokraterna?
              I tidningen Dagen framför man att man reagerar mot de olustiga
              uttalandena om socialbidrag och flyktingar som statsminister Fredrik
              Reinfeldt strör omkring sig. Om det är det han menar i det svar
              som han har lämnat till interpellanten här i dag tycker jag att
              det är bekymmersamt.
            </seg>
          </u>
          <u>
            <seg>
              Jag tror att det är oerhört viktigt att få utklarat vad statsministern
              menar med de orden.
            </seg>
          </u>
          <note type="speaker">
            Anf. 12 FINN BENGTSSON (m):
          </note>
          <u>
            <seg>
              Fru talman! Jag blev lite förvånad över den här kanonaden från
              Socialdemokraterna. Den blir svår att bemöta.
            </seg>
          </u>
          <u>
            <seg>
              Det är viktigt att konstatera att statsministern uttryckligen
              säger, och att vi från alliansen inte minst från Moderaterna fyller
              på, att vi har oförenliga åsikter med Sverigedemokraterna. Ändå
              väljer några i interpellationsdebatten att elda på detta och misstänkliggöra
              oss för att inte ha den typen av åsikter. Av alla retoriska knep
              är det värsta att pådyvla någon en annan åsikt och tala om vad
              någon egentligen har sagt när han inte har sagt det. Jag uttryckte
              redan i inledningen av min del av debatten mitt uttryckliga stöd
              för att mitt partis åsikter är oförenliga med åsikterna hos det
              parti som nämns i interpellationen. Att då få höra från en interpellantkollega
              att jag skulle förespråka ett ja till interpellationen är att
              elda mot det gemensamma mål vi vill uppnå.
            </seg>
          </u>
          <u>
            <seg>
              Jag vill väcka några frågor hos oss som deltar i debatten. Med
              syftet att inte göra ett problem till en verklighet har vi sagt
              att det finns rätt stor risk att de vi tycker har en väldigt farlig
              attityd till vårt samhälle gynnas otillbörligt av att det diskuteras
              alltför mycket i den här kammaren.
            </seg>
          </u>
          <u>
            <seg>
              Jag räknade själv och fann att jag nämnde namnet på det här partiet
              två gånger. Den som anklagade mig för att vara för interpellationen
              nämnde namnet betydligt fler gånger. Man kan då ställa sig frågan:
              Är det meningen att vi i den här debatten ska försöka misskreditera
              varandra för att stå för något annat än ett gemensamt mål, trots
              att vi har olika vägar att uppnå det målet, eller är syftet att
              vi ska kämpa för den demokrati och de åsikter vi har för att vinna
              förtroende från väljarna? Precis som statsministern uttryckte
              det och som Hans Wallmark nämnde är tydlighet i vår politik det
              bästa sättet att motverka att främlingsfientliga åsikter kommer
              in i denna kammare.
            </seg>
          </u>
          <note type="speaker">
            Anf. 13 MATS PERTOFT (mp):
          </note>
          <u>
            <seg>
              Fru talman! Jag vill tacka statsministern för den fortsatta utvecklingen
              av värdegrundstankarna om hur man kan bemöta Sverigedemokraterna.
              Jag känner igen mig i den här diskussionen eftersom jag för den
              debatten hemma i Södertälje, inte med sverigedemokrater utan med
              nationaldemokrater.
            </seg>
          </u>
          <u>
            <seg>
              Det är viktigt att föra den här debatten. Den är svår. Vi ska
              inte ta för lätt på den.
            </seg>
          </u>
          <u>
            <seg>
              Det är ju inte det som den fråga vi diskuterar i dag handlar
              om, som jag påpekade i mitt inlägg tidigare. Det handlar om detta
              jag citerar statsministerns svar: Att föra spekulationer utifrån
              att Sverigedemokraterna sitter i riksdagen gynnar endast Sverigedemokraterna.
            </seg>
          </u>
          <u>
            <seg>
              Jag håller med. Det är därför vi måste sätta stopp för det. Det
              finns ett sätt att sätta stopp för det, och det är att ge besked
              ett klart besked från Fredrik Reinfeldt om hur man tänker hantera
              det. Kommer man definitivt att stänga dörren för en moderatledd
              regering som aktivt eller passivt stöds av Sverigedemokraterna?
            </seg>
          </u>
          <u>
            <seg>
              Ett enkelt ja eller nej på den frågan jag förutsätter att det
              blir ett nej vill jag höra. I stället för att diskutera hur deras
              politik ser ut och hur vi ska bemöta den måste man klart och tydligt
              säga ifrån med ett nej, så att vi, Sveriges väljare och framför
              allt Sverigedemokraterna vet att de inte kan spela med denna tärning
              och inte kan inbilla sina väljare att de kan spela med denna tärning.
            </seg>
          </u>
          <note type="speaker">
            Anf. 14 HANS WALLMARK (m):
          </note>
          <u>
            <seg>
              Fru talman! Låt mig börja där Patrik Björck slutade. Jag vill
              påstå att jag tycker att jag var rätt tydlig. Nu ska jag vara
              övertydlig.
            </seg>
          </u>
          <u>
            <seg>
              Min kritik var inte på något sätt riktad mot talmannen eller
              talmanspresidiet. Den var riktad mot Luciano Astudillo vad gäller
              interpellationens, i mitt tycke, rapsodiska motivering. Jag menar
              att interpellationen inte handlar om statsministerns tjänsteutövning
              i alla fall inte tjänsteutövningen fram till 2010, möjligen 20102014.
            </seg>
          </u>
          <u>
            <seg>
              När det gäller den grundläggande frågan tycker jag att det finns
              all anledning att komplicera den. Jag tror att, som en del av
              talarna i dag har varit inne på, Sverigedemokraternas framväxt
              i vissa kommuner vi har berört några av dem beror på att väljare
              uppfattar att politiker inte i alla stycken har svarat mot medborgarnas
              krav och önskemål.
            </seg>
          </u>
          <u>
            <seg>
              Jag tror att vi alla här i kammaren, oavsett politisk hemvist,
              tycker att Sverigedemokraterna klart har en ifrågasättbar politik.
              Jag tror inte att vi ska säga att de i alla stycken har ifrågasättbara
              medborgare som har röstat på dem, inte minst av det skälet att
              många socialdemokrater har gjort det. Jag har stor respekt för
              de socialdemokraterna. För oss som på olika sätt oroas för Sverigedemokraterna
              gäller det nu att försöka svara mot medborgarnas krav och önskemål
              i deras vardag.
            </seg>
          </u>
          <u>
            <seg>
              Jag tror inte att man gör det genom att hålla på med politikens
              sällskapsspel om vem som tar vem, utan genom att vara tydlig i
              sina politiska förslag.
            </seg>
          </u>
          <u>
            <seg>
              Precis som har sagts tidigare gör man det genom att lämna klara
              besked. Klara besked när det gäller politikens sakinnehåll tror
              jag är den bästa lösningen.
            </seg>
          </u>
          <note type="speaker">
            Anf. 15 PATRIK BJÖRCK (s):
          </note>
          <u>
            <seg>
              Fru talman! Först vänder jag mig till Hans Wallmark. Om han inte
              är kritisk tycker han alltså att det var helt relevant med den
              här interpellationen. Jag kan inte tolka det på annat sätt.
            </seg>
          </u>
          <u>
            <seg>
              Till Finn Bengtsson vill jag säga att om man inte svarar klart
              och tydligt på en fråga får man tåla att bli utsatt för en tolkning.
              Jag gjorde en tolkning av statsministerns svar, och sade att det
              drog åt att statsministern ville svara nej på frågan. Jag tyckte
              att statsministern uttryckte sig på ett sådant sätt.
            </seg>
          </u>
          <u>
            <seg>
              Jag tolkade Finn Bengtssons svar som att Finn Bengtsson inte
              ville stänga dörren, och inte ville säga nej utan drog åt ett
              ja när det gällde att hålla dörren öppen för ett samarbete.
            </seg>
          </u>
          <u>
            <seg>
              Om Finn Bengtsson hade svarat klart och tydligt hade jag sluppit
              tolka. Det är här någonstans som problemet uppstår i denna diskussion.
            </seg>
          </u>
          <u>
            <seg>
              Tyvärr hann statsministern inte kommentera mitt påstående om
              vad som gynnar respektive missgynnar Sverigedemokraterna. Där
              håller jag helt och hållet med Mats Pertoft. Jag tycker att det
              ändå är en intressant del av statsministerns svar. Det som statsministern
              använder som argument genom att inte svara är att man på något
              sätt skulle kunna stoppa huvudet i sanden som strutsen och hoppas
              att problemet försvinner. Nu tycker inte jag att det är riktigt
              så.
            </seg>
          </u>
          <u>
            <seg>
              Tyvärr har jag inte rätt till något mer inlägg efter att statsministern
              har förklarat hur han ser på detta. Men jag ska stanna kvar och
              lyssna, och jag ser fram emot hur statsministern ska motivera
              att man inte vill göra som Mats Pertoft säger, nämligen att ta
              död på debatten genom att ge ett tydligt svar. Som jag har tolkat
              statsministern när han har debatterat här förutsätter jag att
              detta tydliga svar egentligen bara kan landa på ett nej. Och statsministerns
              svar är, som tur är, viktigare än partikamraternas, som har varit
              ett ja.
            </seg>
          </u>
          <u>
            <seg>
              Men ge ett klart och tydligt svar, och ta död på debatten! Då
              kan vi gå vidare och diskutera saker som är viktigare för Sveriges
              framtid.
            </seg>
          </u>
          <u>
            <seg>
              Jag ska lyssna på motiveringen till att statsministern inte vill
              ge detta klara och tydliga svar.
            </seg>
          </u>
          <note type="speaker">
            Anf. 16 GUNNAR ANDRÉN (fp):
          </note>
          <u>
            <seg>
              Fru talman! Även jag har lyssnat noga, och jag har kommit fram
              till en ståndpunkt som är rakt motsatt den som Patrik Björck och
              Luciano Astudillo har kommit fram till, nämligen att statsministern
              har givit ett väldigt klart besked i denna fråga: nämligen att
              Sverigedemokraternas värdegrund och Moderaternas, Folkpartiets,
              Centerns och Kristdemokraternas värdegrund är oförenliga. Det
              är det som är själva värdegrunden. Jag tror att det gäller för
              alla partier som finns i riksdagen att värdegrunderna är oförenliga.
              Man ser på människor på olika sätt. Därför kan man inte ge något
              annat svar än det som statsministern har givit här genom att beskriva
              den värdegrund som skiljer oss åt.
            </seg>
          </u>
          <u>
            <seg>
              Ändå tycker jag att denna debatt är värdefull. Man kan ta olika
              exempel ur verkligheten. Jag vill gärna återvända till Mats Pertofts
              Södertälje. Vi tillhör samma valkrets. Jag har naturligtvis varit
              där ett stort antal gånger. Men det var väldigt intressant att
              besöka dem som läser svenska för invandrare. Där träffade jag
              på så otroligt många duktiga människor akademiker, civilingenjörer,
              läkare och så vidare som absolut inte lämpade sig för att bara
              bli taxichaufförer i vårt land. Det är jag tvärsäker på.
            </seg>
          </u>
          <u>
            <seg>
              Jag ska ta ett ännu bättre exempel när det gäller vad man kan
              göra. Det handlar om när jag besökte ABF i Södertälje. Frågan
              var: Hur ska vi ta hand om väldigt små barn, förskolebarn? ABF
              där tyckte att man skulle anordna läsecirklar och lära dessa barn
              att sjunga Björnen sover och liknande som de inte har i sin kultur.
              Det blev ett stort gensvar även bland många föräldrar. Jag tror
              att denna typ av ganska små saker spelar en väldigt stor roll
              för integrationen i verkligheten. Vi tar hand om dessa människor
              i stället för att bara ge dem bidrag, vilket jag såg i Bredäng
              under den förra mandatperioden. Där satt 100 utländska kvinnor
              av fem timmar varje dag för att kvalificera sig för en ny bidragsperiod.
              Det är ingen bra politik.
            </seg>
          </u>
          <note type="speaker">
            Anf. 17 EVA-LENA JANSSON (s):
          </note>
          <u>
            <seg>
              Fru talman! Jag tackar för svaret. Jag kan hålla med Gunnar Andrén
              om att vårdnadsbidrag inte är bra. Det är bättre att barnen är
              i barnomsorg.
            </seg>
          </u>
          <u>
            <seg>
              Jag skulle vilja gå tillbaka till den interpellation som Luciano
              Astudillo har ställt därför att jag tycker att den är relevant
              om man tittar på historien. Det tysta samarbete som de borgerliga
              partierna hade 19911994 med det borgerliga partiet Ny demokrati
              väcker naturligtvis frågor. Det är därför som flera av oss undrar
              hur ett framtida samarbete kan se ut om Sverigedemokraterna skulle
              komma in i riksdagen 2010. Det är ett högerparti som är främlingsfientligt,
              kvinnofientligt och fackföreningsfientligt. Det är klart att det
              där finns beröringspunkter med andra högerpartier ute i Europa.
              Det är ett parti som inte står bakom FN:s deklaration om mänskliga
              rättigheter. Om man gjorde det skulle man inte kunna göra skillnad
              på människor utifrån etnisk bakgrund. Därför tycker jag att det
              är relevant att ställa den fråga som Luciano Astudillo ställer.
              Det är också relevant om man tittar på vår omvärld.
            </seg>
          </u>
          <u>
            <seg>
              I Danmark har Moderaternas systerparti Venstre ett samarbete
              med Dansk folkeparti. Venstre är alltså systerparti till Moderaterna,
              och Dansk folkeparti är systerparti till Sverigedemokraterna.
              Då är det inte så konstigt att fundera på följande om man i olika
              sammanhang samarbetar: Hur kan det då komma sig att man från Venstre,
              som är systerparti till Moderaterna, kan tänka sig detta samarbete?
              Det är därför som vi tycker att det är viktigt att man här i riksdagens
              talarstol talar om att vi aldrig kommer att kunna samarbeta med
              ett parti som inte står bakom FN:s deklaration om mänskliga rättigheter.
            </seg>
          </u>
          <u>
            <seg>
              Det är klart att vi väcker frågan. Vi har uppfattat att Moderaterna
              med sin regeringspolitik har ställt människor mot varandra i Sverige.
              Man har ställt dem som arbetar mot dem som är sjuka eller arbetslösa
              och säger att de som är sjuka eller arbetslösa hotar välfärden.
              Därför måste man sänka deras ersättning, och därför ger man dem
              som arbetar skattesänkningar. Man har ställt arbetande mot pensionärer.
              Det är klart att det i ett sådant samhälle inte känns främmande
              att sedan börja ställa människor med olika etnicitet mot varandra.
              Det är därför som jag tycker att det är så viktigt att Luciano
              Astudillo får svar på sin interpellation i dag. Kan man tänka
              sig ett framtida samarbete? 19911994 var det faktiskt ett samarbete
              med Ny demokrati som gick till val på precis samma frågor som
              Sverigedemokraterna har lanserat och säger sig stå bakom. Det
              är klart att vi riksdagsledamöter som tycker att alla människors
              lika rätt och lika värde också ska gälla är intresserade.
            </seg>
          </u>
          <u>
            <seg>
              Fru talman! Jag insisterar i alla fall på att vi skulle kunna
              få ett svar på Luciano Astudillos berättigade fråga.
            </seg>
          </u>
          <note type="speaker">
            Anf. 18 Statsminister FREDRIK REINFELDT (m):
          </note>
          <u>
            <seg>
              Fru talman! Luciano Astudillo har läst på och noterat att jag
              har spelat basket i min ungdom. Det är en väldigt viktig erfarenhet.
              Jag ber att få påpeka att även jag var för kort. Jag fick därför
              bli gard. Sedan kunde jag inte riktigt hävda mig i alla fall.
              Men det som var mer intressant var att jag, född i Sverige med
              svenska föräldrar, var i ett sammanhang där jag var i minoritet.
              De övriga, som inte kom från samma etniska bakgrund men hade det
              gemensamt att de hade en eller två föräldrar som var födda utomlands,
              var i majoritet. Men den mest bestående känslan var att det inte
              fanns ett vi-och-de-tänkande utan att vi var grabbar som höll
              ihop med ett gemensamt mål: att vinna matcher. Och i omklädningsrummet
              hade vi väldigt likartade drömmar om framtiden. Människor vill
              helt enkelt leva bra liv och komma till sin rätt.
            </seg>
          </u>
          <u>
            <seg>
              Det samhällsproblem som vi nu diskuterar handlar om att grupper
              i vårt samhälle inte upplever att de kommer till sin rätt och
              att de odlar ett vi-och-de-tänkande och ett misstänkliggörande.
            </seg>
          </u>
          <u>
            <seg>
              Om jag förstår frågorna som de ställs här i dag är det någon
              sorts utgångspunkt att nu försöka misstänkliggöra mig, Moderaterna
              och alliansen för att detta är någonting som vi skulle vara otydliga
              inför eller på något sätt försöka stryka medhårs. Det vore naturligtvis
              mig främmande. Det framgår också av mina svar.
            </seg>
          </u>
          <u>
            <seg>
              Jag tror att vi möjligen har samma mål men lite olika tillvägagångssätt.
              Jag tror helt enkelt att det är fel metod att försöka mota Sverigedemokraterna.
              Jag tror alltså inte som någon påstod här att det bara är att
              svara på frågan så är det över. Jag tror nämligen att politiska
              impulser kommer ur verkliga samhällsproblem. Det är det som gör
              att detta gror. Det är de verkliga samhällsproblemen som vi måste
              göra något åt.
            </seg>
          </u>
          <u>
            <seg>
              Jag delar inte Luciano Astudillos beskrivning av vad vi har gjort.
              Vi har mycket konsekvent försökt föra en politik som leder till
              att utrikes födda får jobb. Det är en arbetslinje som möter den
              känsla av bidragsberoendet, som jag nämnde, som en första utgångspunkt.
              Vi rustar ett rättsväsen som reagerar på brott fler poliser. Jag
              har suttit med dem på utbildningar, och jag har suttit med dem
              som har kommit ut som nya poliser. De tar tag i brottslighet som
              vi tidigare såg mellan fingrarna med. Jag hoppas att det ska få
              fortsätta och att det leder till en känsla av att det finns en
              vuxenvärld, att det blir en reaktion och att det inte är djungelns
              lag som ska ta över.
            </seg>
          </u>
          <u>
            <seg>
              Jag initierar värdediskussioner i mitt parti och jag uppmuntrar
              andra att föra sådana. Vad är det för typ av grundläggande värden
              som vi slår vakt om i Sverige? När ska vi betona det som är gemensamt,
              till exempel jämställdhet mellan män och kvinnor? När ska vi tolerera
              det som möjligen är avvikande och lite grann låta oss uppmuntras
              och inspireras av olikheter? Det är någonting som vi inte alltid
              är så bra på i Sverige, vill jag påpeka. En viktig grund för att
              man ska kunna skapa ett inkluderande samhälle är inte alltid att
              säga: Ni måste bli som vi. I stället kan man säga: Ni kan ha er
              särart, men vi kan sida vid sida leva tillsammans i ömsesidig
              respekt.
            </seg>
          </u>
          <u>
            <seg>
              Jag tror helt enkelt att det är genom att lösa väsentliga samhällsproblem
              som vi håller detta partiet borta, inte genom att svara på er
              fråga. Jag har sagt att vår utgångspunkt är att söka stöd för
              en majoritetsregering. Jag ber att få påpeka att det är många
              i denna riksdag som inte kan ge det klara svaret på en enkel fråga
              vem de ska regera tillsammans med. Det är mycket enklare för mig.
              Jag kan till och med berätta vad partierna heter. Det är det inte
              alla som klarar. Det är fyra partier som söker majoritetsstöd
              för en ny mandatperiod.
            </seg>
          </u>
          <u>
            <seg>
              Jag redovisade vad vår partistyrelse drog för slutsats efter
              förra valet. Då var det påtagligt, med det valresultat vi hade.
              Jag svarar mer som partiordförande, knappast i min tjänsteutövning
              som statsminister, som Hans Wallmark har påpekat. Grundpolicyn,
              antagen av Moderaternas partistyrelse, är att vi inte ska samarbeta
              med eller göra oss beroende av Sverigedemokraterna. Jag tänker
              göra allt jag kan för att hålla dem borta. Jag tror att min metod
              är mer verkningsfull och klok än den som man försöker göra sig
              till tolk för här i dag. Det allmänna försöket att misstänkliggöra
              varandra menar jag bara ger ökat utrymme åt det här fenomenet,
              som jag som sagt tror att man ska hålla borta med andra metoder.
            </seg>
          </u>
          <note type="speaker">
            Anf. 19 LUCIANO ASTUDILLO (s):
          </note>
          <u>
            <seg>
              Fru talman! Jag vill avslutningsvis tacka statsministern för
              diskussionen. Det vore mig helt främmande att misskreditera statsminister
              Fredrik Reinfeldt och Moderaterna. Jag tror att han har en del
              av lösningen själv. Man måste söka svar på de frågor som väcker
              rädsla och oro bland människor. Det här är bara början på någonting
              vi kommer att se framöver. Globaliseringen, migrationsströmmarna
              och allt det där kommer att väcka många frågor och utmaningar
              i vårt land.
            </seg>
          </u>
          <u>
            <seg>
              Det finns viktiga verktyg att hantera detta med: att se alla
              och ha en politik vars utgångspunkt är framtidstro och möjligheter,
              inte den vi har i dag, där rädsla och strypta livschanser har
              blivit drivkraften.
            </seg>
          </u>
          <u>
            <seg>
              Lika viktigt är att omfamna och vara stolta över det svenska
              vårt språk, vår svenska flagga och våra traditioner men också
              att vara väldigt tydliga om mänskliga rättigheter och lika villkor
              och skyldigheter för alla.
            </seg>
          </u>
          <u>
            <seg>
              Jag är övertygad om att vi i Sverige kan välja en annan väg än
              många andra europeiska länder har valt. Det är därför jag tog
              diskussionen med statsministern, partiledaren för Moderaterna,
              i denna viktiga fråga. Precis som man i Tensta Tigers kunde mötas
              kring ett gemensamt mål och inse att det trots olikheter finns
              någonting som är större och viktigare är jag helt övertygad om
              att Sverige kan mötas kring ett gemensamt mål. Vi svenskar har
              delvis olika värderingar men har ändå allt att ge för att göra
              Sverige ännu bättre.
            </seg>
          </u>
          <u>
            <seg>
              Tyvärr är ett icke-svar också ett besked. Att välja att inte
              svara ja eller nej på frågan är inget annat än att lämna ett besked.
              Man lämnar dörren öppen för att göra sig beroende av Sverigedemokraterna
              i Sveriges riksdag. Det är djupt olyckligt. Det är ett besked
              som jag önskar att vi hade kommit undan från. Fredrik Reinfeldt
              kommer att bli jagad med den här frågan fram till valet.
            </seg>
          </u>
          <note type="speaker">
            Anf. 20 EVA-LENA JANSSON (s):
          </note>
          <u>
            <seg>
              Fru talman! Jag noterar att Fredrik Reinfeldt väljer att inte
              kommentera det faktum att Venstre, Moderaternas systerparti i
              Danmark, har ett regeringssamarbete med Dansk folkeparti, som
              är systerparti till Sverigedemokraterna. Man går där till val
              och gör gemensam sak när det gäller hur man hanterar människor
              utifrån etnicitet och behandlar människor på olika sätt. Därmed
              för man en politik som inte kan vara i linje med FN:s deklaration
              om mänskliga rättigheter.
            </seg>
          </u>
          <u>
            <seg>
              Jag har också poängterat att man vid flera tillfällen har sett
              den här politiken. Man ställer människor mot varandra, sjuka och
              arbetslösa mot dem som har arbete, och säger att de som är sjuka
              och arbetslösa hotar dem som har jobb, hotar deras framtida välfärd.
              I stället för att säga att vi ska försöka hjälpa dem att komma
              tillbaka sänker man deras ersättningar.
            </seg>
          </u>
          <u>
            <seg>
              Det är viktigt att man talar om var man står. Tre borgerliga
              partier har tidigare samarbetat med Ny demokrati. Det är klart
              att det är bekymmersamt. Ny demokrati gick till val med samma
              typ av politik och samma typ av frågor som Sverigedemokraterna.
              Har man inte tagit avstånd har man inte varit tydlig. Med all
              respekt för att Fredrik Reinfeldt gärna vill lyfta ljuset mot
              oppositionspartierna vill jag betona att interpellationen är ställd
              till honom. Det är han som blir svaret skyldig. Han säger inte
              nej till Sverigedemokraterna. Det är i alla fall så vi kan uppfatta
              det. Men det är jätteskönt att kunna säga att vi socialdemokrater
              har varit tydliga. Vi kommer aldrig att samarbeta med Sverigedemokraterna
              i Sveriges riksdag.
            </seg>
          </u>
          <note type="speaker">
            Anf. 21 Statsminister FREDRIK REINFELDT (m):
          </note>
          <u>
            <seg>
              Fru talman! Jag utgår alltid från att man har en ärlig avsikt
              med en interpellation. Jag tror att Luciano Astudillo har haft
              det. Han tror att ett svar på en fråga gällande förmodad uppställning
              i riksdagen under nästa mandatperiod ska lösa ut frågan och få
              den åt sidan. Det tycker jag är en felaktig ingång. Jag är helt
              övertygad om att detta är ett växande fenomen som inte är kopplat
              till hur matematiken bland de här stolarna ser ut utan till de
              väsentliga samhällsproblem som det reflekterar.
            </seg>
          </u>
          <u>
            <seg>
              Inte så mycket Luciano Astudillo, men en del av hans partivänner,
              har försökt att göra det klassiska att leda in en del annat som
              är klassiska vänsterhöger-frågor och på det sättet försöka misstänkliggöra
              mig kopplat till en lång rad länkar till den här frågan. Luciano
              Astudillo säger att han ska jaga mig med frågan.
            </seg>
          </u>
          <u>
            <seg>
              Jag tycker att ni ska tänka på vem som egentligen vinner mest
              på det. Jag är ganska säker på att jag vet svaret. Jag tror att
              ni ger utrymme åt krafter ni inte vill ge utrymme åt. Jag har
              varit ganska tydlig när det gäller värdegrunden, hur jag ser på
              regeringsalternativ och hur mitt parti har reagerat på det valresultat
              vi fick 2006. Vi darrar inte på någon manschett. Jag är inte otydlig.
              Jag kan inte säga att jag inte har varit tydlig med min avsikt
              eller i min syn på Sverigedemokraterna.
            </seg>
          </u>
          <u>
            <seg>
              Det ni gör är att ni leker med tänkta valresultat. Ni har ingen
              aning om vilket valresultat vi får 2010. Vi kanske får in något
              annat parti. Vi kanske får nya partier som får 35 procent av väljarna.
              Vad vet vi om detta? Vi har ingen aning. Vi förutser tänkta lägen,
              och utifrån det försöker vi misstänkliggöra varandra. Därute uppfattas
              det som att eliterna står och pratar om småsaker och inte förhåller
              sig till verkliga samhällsproblem. Men det lovar jag att göra.
              Jag lovar att fortsatt vara mycket tydlig i att rätta till de
              samhällsproblem som dessa krafter profiterar på. Det har jag möjlighet
              att göra det har jag ansvar för och det tänker jag fortsätta att
              göra.
            </seg>
          </u>
          <note>
            Överläggningen var härmed avslutad.
          </note>
          <note>
            6 § Svar på interpellation 2008/09:55 om ekonomiska skillnader
            mellan kvinnor och män vid skilsmässa
          </note>
          <note type="speaker">
            Anf. 22 Justitieminister BEATRICE ASK (m):
          </note>
          <u>
            <seg>
              Fru talman! LiseLotte Olsson har frågat mig vad jag avser att
              vidta för åtgärder för att kvinnors obetalda arbete med hem och
              barn ska tillmätas värde vid en bodelning på grund av äktenskapsskillnad.
              Hon har också frågat mig vad jag avser att göra för att tillmötesgå
              Cedawkommitténs uppmaning att Sverige bör bedriva forskning om
              vilka ekonomiska konsekvenser en skilsmässa får för kvinnor respektive
              män.
            </seg>
          </u>
          <u>
            <seg>
              De svenska bestämmelserna om bodelning bygger på att äktenskapet
              reglerar en samlevnad mellan två självständiga och jämbördiga
              individer som båda har förmåga att försörja sig själva och bidra
              till familjens underhåll. Bodelningsreglerna är därför könsneutrala
              och ger kvinnor och män samma rättigheter och skyldigheter. Bestämmelserna
              bygger på den nordiska principen om likadelning. Principen om
              likadelning innebär att makars giftorättsgods vare sig det har
              förvärvats före eller under äktenskapet som huvudregel ska delas
              lika mellan makarna sedan deras skulder har betalats. Vid oönskade
              effekter av en bodelning enligt likadelningsprincipen finns det
              givetvis skyddsregler som träder in. Erfarenheterna visar att
              likadelningsprincipen är den delningsprincip som i ekonomiskt
              hänseende är mest gynnsam för kvinnor som grupp betraktad.
            </seg>
          </u>
          <u>
            <seg>
              LiseLotte Olsson hänvisar till att Cedawkommittén i sin kommentar
              anför att svensk lagstiftning om fördelning av egendom vid skilsmässa
              kanske inte i tillräcklig utsträckning tar hänsyn till ekonomiska
              skillnader mellan makar. Kommittén synes mena att en make som
              har varit hemma med barn regelmässigt ska kompenseras för det
              i efterhand om makarna skiljer sig. Detta återspeglar en uppfattning
              som är vanlig i en del länder. Med hänsyn till utvecklingen i
              Sverige skulle en sådan ordning här riskera att driva utvecklingen
              tillbaka mot minskad ekonomisk självständighet för kvinnor.
            </seg>
          </u>
          <u>
            <seg>
              Anledningen till att privata pensionsförsäkringar och pension
              på grund av privata pensionssparavtal ska ingå i bodelning vid
              skilsmässa är att de innehåller mer av sparande och mindre av
              försäkringsskydd. De liknar alltså rättigheter som i princip bör
              delas lika mellan makarna på samma sätt som banktillgodohavanden
              och andra tillgångar av ekonomiskt värde. I en situation där en
              kvinna efter en skilsmässa har dåligt pensionsskydd och otillräckliga
              möjligheter att själv förbättra skyddet finns bestämmelser om
              möjlighet till underhållsbidrag för anskaffande av pensionsskydd.
            </seg>
          </u>
          <u>
            <seg>
              Vid Uppsala universitet pågår ett forskningsprojekt som bland
              annat har till syfte att genomföra en grundläggande analys av
              ändamålen bakom delningsrätten som tillämpas vid bodelning. Den
              forskning som LiseLotte Olsson efterfrågar bedrivs alltså redan
              i dag.
            </seg>
          </u>
          <u>
            <seg>
              Jag vill också peka på Vetenskapsrådets betydelse för att finansiera
              genusforskning. Vetenskapsrådet är landets största forskningsfinansiär.
              Enligt regleringsbrevet för år 2008 ska minst 22 miljoner kronor
              av Vetenskapsrådets anslag användas till just genusforskning.
            </seg>
          </u>
          <u>
            <seg>
              Jag vill också lyfta fram att regeringen i den nyligen presenterade
              forskningspropositionen föreslår att universiteten, högskolorna
              och de forskningsfinansierande myndigheterna, inklusive Vetenskapsrådet,
              ska få mer forskningsmedel.
            </seg>
          </u>
          <note type="speaker">
            Anf. 23 LISELOTTE OLSSON (v):
          </note>
          <u>
            <seg>
              Fru talman! Jag vill först börja med att tacka för svaret. Av
              svaret framgår det tydligt att ministern verkar vara nöjd med
              att läget är som det är.
            </seg>
          </u>
          <u>
            <seg>
              Beatrice Ask konstaterar också att likadelningsprincipen är mest
              gynnsam för kvinnor som grupp. Det skulle kanske kunna vara sant
              om vi levde i den perfektaste av världar med perfekt jämställdhet
              mellan kvinnor och män, men det gör vi inte.
            </seg>
          </u>
          <u>
            <seg>
              Vänsterpartiet är inte heller ensamt om att tycka så. Det är
              precis som Beatrice Ask säger här. När FN:s kommitté om avskaffande
              av diskriminering av kvinnor, kallad Cedaw, rapporterade från
              Sverige år 2008 uttryckte man oro över svensk lagstiftning och
              fördelningen av egendom vid skilsmässa.
            </seg>
          </u>
          <u>
            <seg>
              Man menar att Sverige inte tar tillräcklig hänsyn till ekonomiska
              skillnader mellan makar baserade på kön. Man menar vidare att
              det beror på att det finns en könsuppdelning på arbetsmarknaden
              och att kvinnor i högre grad utför obetalt arbete. Det är precis
              vad Vänsterpartiet säger.
            </seg>
          </u>
          <u>
            <seg>
              Grunden till att kvinnor är stora ekonomiska förlorare vid en
              skilsmässa är att kvinnor och män lever i olika verkligheter när
              det gäller arbete, lön, arbetstider, ansvaret för barn och hem
              och så vidare. Det är dessutom skillnader som regeringen själv
              i sin politik har förstärkt.
            </seg>
          </u>
          <u>
            <seg>
              Jag ska ta några exempel. Inkomstskillnaden mellan kvinnor och
              män har ökat med 1 000 kronor per månad de senaste två åren. År
              2006 var mäns nettoinkomst 3 400 kronor högre än kvinnors, och
              nu är den 4 400 kronor högre.
            </seg>
          </u>
          <u>
            <seg>
              Av de totala skattesänkningar som påverkar individers inkomst
              går 57 procent till män. Av den avskaffade fastighetsskatten tillfaller
              56 procent män, och av den avskaffade förmögenhetsskatten tillfaller
              60 procent män.
            </seg>
          </u>
          <u>
            <seg>
              Män gynnas också av jobbskatteavdraget eftersom män som grupp
              har högre inkomst än kvinnor som grupp. Samtidigt har regeringen
              infört stora försämringar i arbetslöshetsförsäkringen, sjukförsäkringen
              och föräldraförsäkringen.
            </seg>
          </u>
          <u>
            <seg>
              Dessa nedskärningar i socialförsäkringssystemet slår särskilt
              hårt mot kvinnor eftersom kvinnor oftare är visstidsanställda,
              deltidsarbetslösa, föräldralediga, ensamstående med barn eller
              långtidssjukskrivna.
            </seg>
          </u>
          <u>
            <seg>
              I jämställdhetsbilagan till höstens budget konstaterar regeringen
              att den ojämlika fördelningen av resurser mellan kvinnor och män
              har sin grund i arbetsmarknaden. Regeringen säger också att transfereringarna
              i socialförsäkringssystemet utjämnar inkomstskillnader samt att
              män har högre förvärvsinkomst och större överskott av kapital
              än kvinnor.
            </seg>
          </u>
          <u>
            <seg>
              Trots den klarsyn som finns i regeringens budget gör man ingenting
              för att angripa orsakerna till ojämlikheten. Ni gör precis tvärtom.
              Er skattepolitik gynnar högavlönade män på bekostnad av lågavlönade
              kvinnor. Samtidigt har transfereringarna i socialförsäkringssystemet
              skurits ned.
            </seg>
          </u>
          <u>
            <seg>
              Kvinnor har i alla tider fått bära de kostnader som är förenade
              med förmågan att föda barn. Kvinnor förväntas fortfarande ta huvudansvar
              för både det betalda och det obetalda omsorgsarbetet med både
              barn och gamla. Alla dessa förväntningar samspelar. Det leder
              till ett ojämlikt samhälle. Det i sin tur leder förstås till att
              kvinnor även får stå för de ekonomiska skillnaderna vid en skilsmässa.
            </seg>
          </u>
          <u>
            <seg>
              Jag skulle vilja veta hur ministern tänker kring detta. Håller
              Beatrice Ask med om orsakerna till de orättvisor jag redogjort
              för? Vad tänker Beatrice Ask och regeringen i så fall göra åt
              det?
            </seg>
          </u>
          <note type="speaker">
            Anf. 24 Justitieminister BEATRICE ASK (m):
          </note>
          <u>
            <seg>
              Fru talman! Först måste jag säga att jag är väldigt förvånad
              över Vänsterpartiets inställning i den här frågan. Vi ska i Sverige
              vara oerhört stolta över att vi har regler som syftar till att
              se män och kvinnor som självständiga och jämbördiga individer.
              Vi anser också att båda ska ha en möjlighet att försörja sig och
              ska ha samma rättigheter och samma skyldigheter. Sedan vet vi
              att verkligheten ser lite annorlunda ut. Därför finns det skyddsregler
              och skyddsmekanismer som jag redogjorde för i mitt svar.
            </seg>
          </u>
          <u>
            <seg>
              Grundprincipen är väldigt viktig. Att det finns en kommitté som
              uppenbarligen har fastnat i ett tänkande som finns i många länder
              må vara en sak. Men jag är inte beredd att ändra på regelverket
              för att tvinga kvinnorna tillbaka till spisen, barnskötsel eller
              vad det nu kan vara. Problemet är i stället att kvinnors arbete
              alltid har värderats lågt.
            </seg>
          </u>
          <u>
            <seg>
              Det som vi gör väldigt mycket av till skillnad från många män
              är hushållsarbete, skötsel av barn och annat. Det har inte varit
              värt någonting. Det är fortfarande så att vi har en vänster i
              det här landet som inte anser att hushållsarbete ska ha något
              värde.
            </seg>
          </u>
          <u>
            <seg>
              Det är först när vi äntligen börjar få in ett avdrag för hushållsnära
              tjänster som man försöker att sätta något slags pris på de insatser
              som måste göras för att ett hem och en familj ska fungera. Det
              underlättar att vi får en värdering av kvinnors arbete.
            </seg>
          </u>
          <u>
            <seg>
              Den här konstiga attityden har genomsyrat utvecklingen generellt
              och är antagligen också över tiden orsak till att vi fortfarande
              har löneskillnader. Det är beklagligt om skillnaderna mellan mäns
              och kvinnors löner har ökat. Jag har inte sett statistiken och
              gått igenom den. Man måste studera den mer noggrant. Man kan inte
              jämföra deltidsarbete med heltidsarbete. Män och kvinnor ska ha
              lika mycket betalt för samma arbete. Men även där har det tyvärr
              funnits diskrepanser.
            </seg>
          </u>
          <u>
            <seg>
              Ni satt inte i regeringsställning. Men ni stödde i varje fall
              en regering som under lång tid inte lyckades reda ut problemen
              ens på departementsnivå. Jag är inte säker på att vi har rett
              ut dem full ut än. Men ambitionerna är väldigt höga.
            </seg>
          </u>
          <u>
            <seg>
              Min uppfattning är att män och kvinnor ska ha lika mycket betalt
              för lika arbete. Vi ska ha regler som inte skiljer på män och
              kvinnor utan som är könsneutrala. Vi ska dessutom ha skyddsmekanismer
              så att den som absolut inte klarar sig har en möjlighet att få
              kompensation i händelse av skilsmässa, vilket är vad frågan handlar
              om.
            </seg>
          </u>
          <u>
            <seg>
              Det har vi i dag. Det är viktigt att vi gör en analys av att
              de reglerna fungerar i ett modernt samhälle. Det är väldigt bra
              att det pågår en forskning om sådana frågor. Men jag är inte beredd
              att köpa åtgärder som innebär att vi ska ta steg bort från kvinnors
              och mäns lika rättigheter och skyldigheter eller en lagstiftning
              som ser båda individerna i ett äktenskap som självständiga individer.
              Det vore verkligen att gå åt helt fel håll.
            </seg>
          </u>
          <u>
            <seg>
              Jag tycker att vi har hyfsade regler, om man får säga så i riksdagen.
              De svarar upp mot många behov. Det är klart att de aldrig blir
              perfekta. Men vi följer upp dem hela tiden. Det finns säkert mer
              att göra. Men den kovändning som Vänsterpartiet uppenbarligen
              förordar kan jag inte ställa mig bakom.
            </seg>
          </u>
          <note type="speaker">
            Anf. 25 LISELOTTE OLSSON (v):
          </note>
          <u>
            <seg>
              Fru talman! Jag håller inte med om att jag har gjort en kovändning.
              Det har vi verkligen inte gjort. Jag menar att vi måste debattera
              detta.
            </seg>
          </u>
          <u>
            <seg>
              De här reglerna kunde verka hyfsade och bra om man levde i ett
              perfekt samhälle där det rådde jämställdhet mellan män och kvinnor
              där män var hemma för vård av barn, kvinnorna jobbade heltid och
              tjänade lika mycket som män och så vidare. Då hade reglerna fungerat
              perfekt, och det hade varit hur bra som helst.
            </seg>
          </u>
          <u>
            <seg>
              Självklart vill även vi att kvinnor ska vara egna individer och
              att de ska kunna försörja sig själv. Men vi lever inte i den verkligheten.
              Verkligheten ser ut så att kvinnor deltidsarbetar, och kvinnor
              är hemma för vård av barn. Den senaste siffran jag såg för vård
              av sjukt barn visar att männens uttag har minskat. Det beror mycket
              på regeringens försämringar i föräldraförsäkringen.
            </seg>
          </u>
          <u>
            <seg>
              Vi lever i ett samhälle där det är kvinnor som får ta det här
              ansvaret. Det slår tillbaka även efter en skilsmässa. Då står
              kvinnorna som förlorare. Det finns också studier som säger att
              kvinnors inkomst ofta minskar dramatiskt efter en skilsmässa och
              att männens inkomst ofta blir högre.
            </seg>
          </u>
          <u>
            <seg>
              Jag menar att vi måste diskutera det samhälle och den verklighet
              vi har i dag. Verkligheten och kvinnors situation ser ju ut precis
              som jag har beskrivit den i mitt förra inlägg. Skillnaden mellan
              män och kvinnor och våra olika situationer har förstärkts i regeringens
              politik. Män får exempelvis högre jobbskatteavdrag. Män får större
              förmögenhetsskattesänkning eftersom de har större förmögenheter.
              Kvinnor förlorar då man gör försämringar i socialförsäkringssystemet.
              Ensamstående kvinnor med barn är några av de stora förlorarna
              i regeringens politik.
            </seg>
          </u>
          <u>
            <seg>
              Jag menar att vi måste titta på den verklighet vi lever i. Vi
              kanske kan vara överens om den beskrivningen; det vet jag inte.
              Men vi måste försöka rätta till det hela så att de hyfsade reglerna
              kan användas på ett bra sätt. För att nå dit måste man ha en verklighet
              där män och kvinnor lever jämlikt. Grundproblemet med regeringens
              politik och dagens samhälle är att klyftan mellan män och kvinnor
              håller på att vidgas.
            </seg>
          </u>
          <u>
            <seg>
              Jag skulle vilja ha svar på de frågor som jag ställde tidigare.
            </seg>
          </u>
          <note type="speaker">
            Anf. 26 Justitieminister BEATRICE ASK (m):
          </note>
          <u>
            <seg>
              Fru talman! Diskussionen handlar om bodelningsreglerna, och jag
              vill gärna hålla mig lite grann till det först. Menar Vänsterpartiet
              verkligen att det vore ett steg framåt för jämställdheten om kvinnor
              även efter en skilsmässa skulle vara försörjda av sina exmän?
              Är det verkligen det som ska vara framtidens melodi för Vänsterpartiet?
              Ska vi inte i stället ha ett regelverk som ser individer som självständiga
              och där det finns skyddsmekanismer när något oförutsett inträffar
              eller där det finns uppenbara snedsitsar? Grundprincipen ska väl
              ändå vara att alla är självständiga parter. Om man drar ut den
              tanken i dess förlängning hamnar vi i ett samhälle som är långt
              ifrån särskilt modernt, vad jag kan förstå.
            </seg>
          </u>
          <u>
            <seg>
              Jag tror att det är viktigt att hålla fast vid den nordiska princip
              som gäller i dag, det vill säga en likadelningsprincip där man
              ser de jämbördiga individerna. Det kan inte sättas i motsatsställning
              till de problem med att göra framsteg när det gäller jämställdheten
              som vi samtidigt ser. Men jag menar att det framför allt beror
              på att man under lång tid har vägrat värdera kvinnors arbete likadant
              som man värderar mäns arbete. Om man ägnar sig åt att konstruera
              någonting i hemmen är priset lågt, men konstruerar man någonting
              någon annanstans är priset högt.
            </seg>
          </u>
          <u>
            <seg>
              Jag försökte peka på ett steg mot detta, där vi faktiskt försöker
              sätta ett pris på och värdera typiskt kvinnligt arbete, om man
              får uttrycka sig så. Det handlar om ett avdrag för hushållsnära
              tjänster. Det finns mer att göra på det området, men det är först
              när mäns och kvinnors arbetsinsatser värderas lika och när arbetsinsatser
              inom vård och omsorg värderas lika mycket som insatser inom industri
              och annat som det händer något. Vi har den konstiga ordningen
              att för arbetsuppgifter som är fullt jämförbara både när det gäller
              utbildningskrav, teknisk nivå och vad det nu kan vara är det fortfarande
              så att det som är typiskt kvinnligt är lägre värderat än det som
              är typiskt manligt.
            </seg>
          </u>
          <u>
            <seg>
              Men man kan inte använda den typen av problem för att hävda att
              vi ska ändra på de grundläggande korrekta reglerna för bodelning.
              Det tycker jag är direkt felaktigt, och det kommer jag aldrig
              att medverka till eftersom det verkar vara att ta ett kliv rakt
              tillbaka.
            </seg>
          </u>
          <u>
            <seg>
              Det är inte sant att regeringens politik skulle slå hårdast mot
              ensamstående kvinnor med barn. Jag råkar vara en sådan själv,
              men jag är ju väldigt privilegierad med tanke på det uppdrag jag
              har precis som riksdagsledamöterna är.
            </seg>
          </u>
          <u>
            <seg>
              Jag kan konstatera att fokus i de skattesänkningar som regeringen
              har genomfört ligger på att sänka skattetrycket framför allt för
              låg- och medelinkomsttagare. Vi har i hög grad riktat oss till
              att få en bättre sits bland annat för ensamstående med barn, vilket
              jag tycker är en helt riktig princip. Vi kommer att fortsätta
              med den politiken, för det är viktigt att människor kan stå på
              egna ben oavsett familjesituation. Det är också grundprincipen
              för att se män och kvinnor som lika självständiga. Det gör man
              inte med den typ av förslag som Vänsterpartiet har presenterat
              i den här interpellationen.
            </seg>
          </u>
          <note type="speaker">
            Anf. 27 LISELOTTE OLSSON (v):
          </note>
          <u>
            <seg>
              Fru talman! Det fanns många trådar att nappa på här vårdnadsbidrag,
              hushållsnära tjänster med mera. Men jag tänker inte diskutera
              det, för det blir en helt annan debatt.
            </seg>
          </u>
          <u>
            <seg>
              Vi är inte alls överens om verklighetsbeskrivningen och vilka
              som har gynnats av jobbskatteavdragen. De 10 procent som är rikast,
              den högsta inkomstdecilen, har fått 5 000 kronor mer i månaden
              i skatteavdrag och den lägsta decilen har fått mindre än 100 kronor
              per månad. Det är sanningen. De rika har fått mer och de fattiga
              har fått mycket mindre.
            </seg>
          </u>
          <u>
            <seg>
              Jag vill självfallet inte att kvinnor ska vara försörjda av sina
              exmän efter skilsmässorna. Men de regler som vi har i dag fungerar
              inte riktigt på grund av att vi lever i en helt annan verklighet
              än den drömvärld som Beatrice Ask tror att vi lever i. Det ser
              ut som det jag har berättat om; kvinnor tjänar mindre, kvinnor
              är deltidsarbetande och kvinnor är ofta sjukare än män. I och
              med det får de en lägre livsinkomst och svårare att försörja sig
              efter en skilsmässa. Jag tycker att vi ska våga se det med öppna
              ögon och försöka tänka ut hur vi ska kunna rätta till det här.
              Min lösning är förstås att man ska öka jämställdheten på samhällets
              alla plan. Den dag kvinnor och män tjänar lika, den dag kvinnor
              och män jobbar lika och den dag kvinnor och män tar lika stort
              ansvar för barn och gamla föräldrar kanske man kan diskutera de
              här reglerna och säga att de är bra. Då lever vi jämställt, och
              då fungerar reglerna. I dag lever vi inte i den verkligheten,
              och då fungerar inte heller reglerna.
            </seg>
          </u>
          <u>
            <seg>
              Jag känner till det forskningsprojekt i Uppsala som Beatrice
              Ask tar upp. Jag har läst lite grann om det. Jag undrar om Beatrice
              Ask kan lova att man kommer att lyssna. Jag vet ju inte vad forskarna
              kommer att säga, för de är inte klara än. Men en av frågeställningarna
              i forskningsuppdraget handlar just om min fråga. Kommer Beatrice
              Ask att titta på den lösningen och se över det här?
            </seg>
          </u>
          <note type="speaker">
            Anf. 28 Justitieminister BEATRICE ASK (m):
          </note>
          <u>
            <seg>
              Fru talman! Regeringen bygger mycket av sitt arbete på just forskning,
              kunskap och erfarenheter av den verklighet som vi lever i. Jag
              skulle aldrig lyfta fram ett forskningsarbete om jag inte tyckte
              att det fanns anledning att tillmäta det betydelse. Vi vet inte
              riktigt när vi får fram resultaten och vad de kommer att ge, men
              det är naturligtvis ett viktigt underlag.
            </seg>
          </u>
          <u>
            <seg>
              Men det är också centralt att påpeka att de erfarenheter som
              finns i dag är sådana att likadelningsprincipen som delningsprincip
              i ekonomiskt hänseende är det som generellt gynnar kvinnor mest
              av de varianter som kan finnas. Den typ av regler vi har för bodelning
              har också visat sig fungera bra.
            </seg>
          </u>
          <u>
            <seg>
              De nordiska länderna är i många avseenden föregångare när det
              gäller jämställdhet. Jag tror att det beror på att vi har en lagstiftning
              och regler som ser även gifta par som självständiga och jämbördiga
              individer. Man ser det som ett andrahandsalternativ med kompensation
              där man gör åtskillnader utifrån det synsättet.
            </seg>
          </u>
          <u>
            <seg>
              Att vända på kuttingen och säga att nu lever vi i den här världen
              och att vi i stället borde se till att alla som har varit hemarbetande
              blir kompenserade om de skulle skilja sig någon gång skulle omedelbart,
              inte minst i den arbetsmarknadssituation som råder i dag, innebära
              att ännu fler kvinnor skulle ställas vid sidan av arbetsmarknaden.
            </seg>
          </u>
          <u>
            <seg>
              Jag är mycket väl insatt i kvinnors arbete och kvinnors situation.
              Det är alldeles riktigt att det finns stora skillnader och mycket
              ojämlikhet i dag detta efter decennier av socialistiskt styre.
              Jag är övertygad om att vi kommer att åstadkomma bättre resultat
              med alliansregeringen och den politik som vi bedriver.
            </seg>
          </u>
          <note>
            Överläggningen var härmed avslutad.
          </note>
          <note>
            7 § Svar på interpellation 2008/09:70 om ökad brottslighet
          </note>
          <note type="speaker">
            Anf. 29 Justitieminister BEATRICE ASK (m):
          </note>
          <u>
            <seg>
              Fru talman! Roland Bäckman har mot bakgrund av statistiken för
              2007 som gäller antalet anmälda brott frågat mig när regeringens
              utlovade krafttag ska få genomslag och generera en minskning av
              brottsligheten.
            </seg>
          </u>
          <u>
            <seg>
              Sambandet mellan antalet anmälda brott och den faktiska brottsligheten
              i samhället är komplext och inte entydigt. Ökningen av antalet
              anmälda brott under 2007 bestod till största delen av skadegörelse-
              och bedrägeribrott. En stor del av dessa anmälningar är konsekvenser
              av Försäkringskassans insatser mot bidragsfusk samt Storstockholms
              Lokaltrafiks införande av nolltolerans mot klotter. Ändrade rutiner
              kan alltså delvis förklara ökningen av antalet anmälda skadegörelse-
              och bedrägeribrott. En del andra brott, som till exempel trafik-
              och narkotikabrott, upptäcks nästan uteslutande av polisen i deras
              spanings- och ingripandeverksamhet. Ökningen av dessa brott hänger
              därför i hög grad samman med polisens insatser. Ökade insatser
              ger fler anmälningar. Det är konsekvensen. Vidare kan ett ökat
              förtroende för polisens förmåga att bekämpa vissa brottstyper,
              som till exempel vålds- och sexualbrott mot kvinnor och barn,
              leda till att fler övergrepp anmäls.
            </seg>
          </u>
          <u>
            <seg>
              Slutligen beskriver kriminalstatistiken bara den brottslighet
              som registreras av myndigheterna. För att kunna bilda sig en mer
              korrekt uppfattning om brottslighetens omfattning och utveckling
              är det därför viktigt att komplettera den officiella kriminalstatistiken
              med alternativa informationskällor som den nationella trygghetsundersökningen,
              brottsofferunderökningar och undersökningar av ungdomars delaktighet
              i brott.
            </seg>
          </u>
          <u>
            <seg>
              Att förebygga, ingripa och utreda brott hör till några av samhällets
              viktigaste uppgifter. För regeringen är det viktigt att antalet
              brott som klaras upp ökar, och inom polisen pågår ett arbete med
              att öka antalet uppklarade brott. Regeringens förstärkning av
              polisens resurser, med målet att det 2010 ska finnas 20 000 poliser,
              bidrar till att ytterligare förbättra polisens förutsättningar
              att klara upp fler brott och pressa tillbaka brottsligheten.
            </seg>
          </u>
          <note type="speaker">
            Anf. 30 ROLAND BÄCKMAN (s):
          </note>
          <u>
            <seg>
              Fru talman! Jag har skrivit en interpellation till justitieminister
              Beatrice Ask angående ökad brottslighet på grund av den utveckling
              som har skett på området. Brottsligheten minskade i rask takt
              tre år i rad under den föregående mandatperioden. Dessvärre visar
              statistiken för 2007 någonting helt annat. Det har skett en kraftig
              ökning av antalet anmälda brott. Skadegörelse, bedrägerier, butiksstölder,
              snatterier, ofredanden, narkotikabrott, bostadsinbrott och olaga
              hot är exempel på områden där det har skett en ökning.
            </seg>
          </u>
          <u>
            <seg>
              Fru talman! Jag blir mycket orolig över justitieministerns oförmåga
              att motverka en ökad brottslighet i vårt samhälle. Inför valet
              2006 talade de borgerliga partierna, och Moderaterna i synnerhet,
              om krafttag mot brottsligheten. Resultatet för 2007 pekar, som
              sagt, på något helt annat, nämligen en ökad brottslighet och en
              ökad otrygghet. Samtidigt ser resurserna inom bland annat tull-
              och polisverksamhet ut att minska i vissa delar av vårt land.
              Det känns som om vallöftet från den nuvarande regeringen om minskad
              brottslighet var en aning förhastat.
            </seg>
          </u>
          <u>
            <seg>
              Jag får inte ihop den moderata regeringens upplägg för en minskad
              brottslighet i vårt samhälle, justitieminister Beatrice Ask. Vad
              är det som ska hända, och när? Justitieministerns svar på min
              interpellation övertygar knappast någon om att en förändring är
              på gång. Ingenting annat pekar heller på att vi kommer att närma
              oss den nedåtgående trend med en minskad brottslighet som uppvisades
              under åren 20042006.
            </seg>
          </u>
          <u>
            <seg>
              Jag tror inte att minskade resurser inom tull- och polisverksamhet
              leder till minskad brottslighet. Jag tror inte att det räcker
              att man pratar om att brottsligheten ska minska. Justitieministern
              måste också presentera en väl förankrad handlingsplan för brottsförebyggande
              åtgärder och sedan gå från ord till handling.
            </seg>
          </u>
          <u>
            <seg>
              Det krävs också en samverkan mellan många olika aktörer för att
              motverka en ökad brottslighet. Inte minst måste kommunernas brottsförebyggande
              råd få resurser till sitt arbete och på något vis även känna av
              en viljeinriktning från staten på det här området.
            </seg>
          </u>
          <u>
            <seg>
              När tänker sig justitieministern egentligen att de utlovade krafttagen
              ska få genomslag och generera en minskning av brottsligheten och
              en ökning av tryggheten i vårt samhälle?
            </seg>
          </u>
          <note type="speaker">
            Anf. 31 RAIMO PÄRSSINEN (s):
          </note>
          <u>
            <seg>
              Fru talman! Jag tänkte att jag skulle delta i den här interpellationsdebatten
              för att höra efter vad justitieministern och regeringen egentligen
              har för planer när det gäller polisen och polisverksamheten i
              Gävleborg. Det är en fråga som är väldigt angelägen för många
              av oss från Gävleborg.
            </seg>
          </u>
          <u>
            <seg>
              Jag har själv åkt ut med polisen och varit med och studerat deras
              arbete under kvällar och nätter. Jag kan konstatera att det pågår
              en generationsväxling hos polisen. När jag tittar på åldersstatistiken
              över polisen i Gävleborg ser jag att genomsnittsåldern är relativt
              hög. TV 4 gjorde ett reportage i regional-tv om polisen i Gävleborg.
              Där kunde man konstatera att det finns ett behov av en erfarenhetsöverlämning,
              om jag får uttrycka mig på det sättet. Har man ett yttre befäl
              som har varit i tjänst länge märker man vilken erfarenhet som
              finns, och på så vis kan man få en lugnande effekt i lite störande
              situationer.
            </seg>
          </u>
          <u>
            <seg>
              Regeringen med justitieministern i spetsen har sagt att man kommer
              att satsa väldigt mycket på att det ska bli fler poliser också.
              Det är någonting som också förenar oss. Det finns en stor konsensus
              här i riksdagen om att det behövs fler synliga poliser ute, dels
              i förebyggande syfte, dels i direkt brottsbekämpande syfte. Därför
              har jag hört mig för när det gäller Polismyndigheten i Gävleborg.
              Där hoppas man på att man ska få en tillströmning av nya aspiranter
              och att man ska kunna föra över den här erfarenheten i god tid
              och i lugn och ro för bästa verksamhet.
            </seg>
          </u>
          <u>
            <seg>
              Men jag blir lite oroad, justitieministern, när man i samtal
              med poliser kan höra att det kanske inte är riktigt så klart med
              finansieringen av nya aspiranter.
            </seg>
          </u>
          <u>
            <seg>
              Då blir min fråga: Det kan väl inte vara så att man får ställa
              polisbilar för att ha råd att ta in nya aspiranter? Det måste
              väl vara så att pengarna ska räcka till all verksamhet och all
              utrustning som finns runt omkring de nya aspiranterna också? Det
              kan väl inte heller vara så, justitieministern, att om man får
              en tilldelning av nya aspiranter betyder det att man måste krympa
              verksamheten på andra håll och kanter? Då får vi inte ut den fulla
              effekten, som jag är övertygad om att vi båda vill ha, med fler
              poliser, större resurser och bättre verksamhet.
            </seg>
          </u>
          <u>
            <seg>
              Min fråga är: Kommer Polismyndigheten i Gävleborg att få resurser
              motsvarande 6070 nya aspiranter utan att det i sin tur kommer
              att leda till att polisen måste spara på andra verksamheter såsom
              viktig utbildning för till exempel familjevåldsutredare och så
              vidare? Jag tror att det är en viktig signal som justitieministern
              kan ge till oss i Gävleborg.
            </seg>
          </u>
          <note type="speaker">
            Anf. 32 FINN BENGTSSON (m):
          </note>
          <u>
            <seg>
              Fru talman! I förstone kan det tyckas vara en intressant interpellation
              som Roland Bäckman har väckt, men jag tycker nog att statsrådets
              svar är mer intressant. Det lyfter fram en väldigt stor komplexitet
              när det gäller just brottsstatistik och tolkning av brottsstatistik.
              På Brottsförebyggande rådets hemsida finns det ett flertal länkar
              direkt till upplysningar om hur man ska försöka tolka statistik
              innan man gör ett alltför stort nummer av vad den egentligen står
              för. Man betonar här, fru talman, just när det gäller brott och
              brottslingar, att detta är en ytterst grannlaga uppgift beroende
              på vad syftet är med att använda sig av den här statistiken. Det
              är säkert så att det finns många goda syften med detta, men icke
              desto mindre är felanvänd statistik ett av de farligaste redskap
              vi har för att förvanska bilden av verkligheten. Då blir naturligtvis
              insatserna inte heller de som är de givna.
            </seg>
          </u>
          <u>
            <seg>
              Det framgår av interpellationen och även av det resonemang som
              interpellanten liksom hans partikamrat förde gentemot statsrådets
              enligt min bedömning omdömesgilla svar att det skulle föreligga
              en kaotisk ökning av brottsligheten. Tittar man på brottsstatistiken
              nedbruten är det faktiskt på det viset att det sedan 2002 har
              varit en avstannande ökning av registrerad brottslighet, och sedan
              har det fluktuerat något upp och ned.
            </seg>
          </u>
          <u>
            <seg>
              Jag roade mig med att titta lite på statistiken efter det förra
              borgerliga regeringsinnehavet då Socialdemokraterna tog vid, 19951997,
              och den ser ganska identisk ut med statistiken för åren 20052007
              på de punkter som finns uppräknade. Man kan alltså inte beskriva
              detta som en våldsam acceleration av brottsligheten om man ska
              försöka måla upp en total, övergripande bild.
            </seg>
          </u>
          <u>
            <seg>
              Att det sedan på en del områden har ökat är naturligtvis oroväckande,
              och det kan man försöka dra lärdom av och se om det är något särskilt
              som har hänt just i den typen av brottslighet eller inte. Men
              låt mig då, fru talman, påminna om att om man tittar på 2005,
              ett år som Socialdemokraterna och stödpartierna uppenbarligen
              har ansvar för, ser man de allra högsta siffrorna i närtid, då
              bland annat bankrånen ökade med 71 procent och grova våldtäkter
              med 44 procent jämfört med året dessförinnan. Att det här skulle
              vara något nytt fenomen som efter två års regerande av en borgerlig
              regering efter tolv års socialdemokratiskt regerande skulle antyda
              att det sker en våldsam utveckling av brottsproblematiken i Sverige
              håller jag absolut inte med om.
            </seg>
          </u>
          <u>
            <seg>
              Tvärtom tycker jag att statsrådet i det svar hon avger markerar
              väldigt tydligt hur man tar fram instrument för att möta brottsligheten.
              Vi kan naturligtvis med inte så lite sannolikhet komma att läsa
              av det här längre fram, och jag ska inte ge mig in på att försöka
              förutspå vad detta kommer att visa, men det finns en god chans
              att tro att de ambitioner som nu finns hos justitieministern och
              alliansregeringen kommer att leda till att man på olika effektiva
              sätt kan motverka en accelererad ökning av brottsligheten.
            </seg>
          </u>
          <u>
            <seg>
              Avslutningsvis, fru talman, skulle jag vilja ställa en fråga,
              kanske i första hand till justitieministern men även till interpellanten
              att fundera över. Brottsförebyggande rådet instiftades efter vad
              jag förstår 1974 och har sedan under majoriteten av sin verksamhetstid
              haft direktiv från socialdemokratiska regeringar. Huvudpoängen
              för Brottsförebyggande rådet, den allt överskuggande uppgiften,
              är målet att antalet brott ska minska och antalet brottsoffer
              därmed bli färre. Man måste då förundras lite. Om den statistik
              som redovisas av interpellanten stämmer, vad har då egentligen
              Brottsförebyggande rådet haft för uppgift under de här långa åren
              om man har en ökning snarare än en minskning när det gäller det
              huvuduppdrag man fått?
            </seg>
          </u>
          <note type="speaker">
            Anf. 33 Justitieminister BEATRICE ASK (m):
          </note>
          <u>
            <seg>
              Fru talman! Låt mig upprepa till Roland Bäckman att antalet anmälda
              brott inte nödvändigtvis är en effekt av att det begås fler brott.
              Dels vet vi att vi har ett stort mörkertal, dels är det så att
              polisinsatser påverkar antalet anmälda brott. Jag har försökt
              förklara det.
            </seg>
          </u>
          <u>
            <seg>
              När man då påstår, vilket interpellanten gjorde, att det under
              några år med socialdemokratiskt styre var så att antalet anmälda
              brott minskade kan man säga att det kanske berodde på att polisen
              gjorde för lite de åren.
            </seg>
          </u>
          <u>
            <seg>
              Det vi kan se när vi analyserar ökningen 2007 är att två tredjedelar
              av ökningen beror på arbete mot bidragsfusk och att Stockholms
              Lokaltrafik inte accepterar klotter. Jag tror att Socialdemokraterna
              möjligen tycker att det är rätt bra att man angriper den typen
              av brott på allvar.
            </seg>
          </u>
          <u>
            <seg>
              Jag är övertygad om att fler poliser har betydelse för att bekämpa
              brottsligheten. Där är jag inne på det Raimo Pärssinen tar upp,
              nämligen att det har stor betydelse att det finns folk därute
              som förebygger samt ingriper och arbetar med brottsutredningar.
            </seg>
          </u>
          <u>
            <seg>
              Den beskrivning av Gävleborg som man ger känner jag väl till.
              Det är en hög medelålder, och det är väldigt viktigt att vi får
              en generationsväxling som både gör att vi tar vara på erfarenheterna
              från de poliser som har varit med ett tag och att vi kan få in
              nya. Därför är det oerhört viktigt med den kraftsatsning som regeringen
              har gjort. Vi har varit väldigt tydliga med den ökning som ska
              leda till att vi har 20 000 poliser år 2010.
            </seg>
          </u>
          <u>
            <seg>
              Jag vill påpeka att det inte är så att vi har konsensus i riksdagen
              om det här. Hade vi genomfört den socialdemokratiska skuggbudgeten
              hade vi inte haft de pengar vi har haft hittills för det här arbetet.
              Därtill kan man säga att Vänsterpartiet, som ju Socialdemokraterna
              vill samarbeta med, vill spara på polisanslaget varje år. Nu har
              jag inte följt med riktigt när det gäller den socialdemokratiska
              budgeten, men jag tror att man ligger någon krona över oss när
              det gäller nästa års satsning, och det är en ny förändring som
              känns väldigt bra.
            </seg>
          </u>
          <u>
            <seg>
              Låt mig säga så här: Regeringen inledde mandatperioden med en
              rekordstor satsning på rättsväsendet och inte minst polisen. Just
              nu pågår det en ordentlig genomlysning av polisverksamheten för
              att säkerställa att varje skattekrona används effektivt. Sedan
              kommer regeringen att återkomma med besked om vilka ytterligare
              resurstillskott som behövs för att föra den här regeringens reform
              i hamn.
            </seg>
          </u>
          <u>
            <seg>
              Vi menar allvar med de regeringslöften vi har ställt ut. När
              vi pratar om att det ska vara 20 000 poliser har vi inte tänkt
              att de ska promenera omkring eller cykla, utan det är klart att
              de måste ha de verktyg och möjligheter att arbeta effektivt som
              krävs.
            </seg>
          </u>
          <u>
            <seg>
              När det gäller budgetprognoserna, som oroar på många håll, är
              det så att de enskilda myndigheterna i dag gör en annan bedömning
              än vad Rikspolisstyrelsen har gjort, och det är Rikspolisstyrelsen
              regeringen måste lita till. Så har det varit under de senaste
              sex sju åren. Det är skillnader som man hela tiden får väga mot
              varandra, men så är det. Just nu pågår det naturligtvis en diskussion
              om detta.
            </seg>
          </u>
          <u>
            <seg>
              Vår ambition är att vi ska kunna fullfölja det regeringslöfte
              som vi avgav i regeringsförklaringen, men vi gör samtidigt en
              ordentlig genomlysning och har också i budgetpropositionen varit
              noga med att påpeka att vi är beredda att återkomma när vi har
              alla fakta på bordet. Sedan varierar det något mellan myndigheterna
              också, men det är en sak för Rikspolisstyrelsen att hantera.
            </seg>
          </u>
          <u>
            <seg>
              Jag ser de här rapporterna, och det är klart att vi följer detta
              noga. Det viktiga är att vi har poliser som kan bekämpa, utreda
              och ingripa mot brottsligheten.
            </seg>
          </u>
          <note type="speaker">
            Anf. 34 ROLAND BÄCKMAN (s):
          </note>
          <u>
            <seg>
              Fru talman! När jag läste svaret från Beatrice Ask på min interpellation
              fick jag en känsla av att när statistiken visade att det har skett
              en ökning av antalet anmälda brott i Sverige under 2007, ja, då
              är det fel på statistiken.
            </seg>
          </u>
          <u>
            <seg>
              Jag tycker att det är viktigt, det som Finn Bengtsson säger:
              Tolkning av statistiken är viktigt. Jag vill understryka att det
              är det. Det är väldigt viktigt, det här med statistik. Själv arbetar
              jag med utbildningsfrågor här i riksdagen, så jag har en del erfarenhet
              av hur man kan tolka statistik.
            </seg>
          </u>
          <u>
            <seg>
              Stockholms Lokaltrafiks införande av nolltolerans mot klotter,
              som jag i och för sig tycker är bra och absolut nödvändigt, är
              en bidragande orsak till att antalet anmälda brott har ökat enligt
              Beatrice Ask. Hur i hela friden, fru talman, har Stockholms Lokaltrafiks
              nolltolerans mot klotter kunnat leda till en ökning av antalet
              anmälda brott i Gävleborgs län? Jag skulle gärna vilja ha svar
              på det från justitieministern. Frågan gäller alltså kopplingen
              mellan Stockholm och Gävleborgs län på det viset.
            </seg>
          </u>
          <u>
            <seg>
              Gävleborgs län var inget undantag när brottsligheten minskade
              under förra mandatperioden, förutom att den minskade under fyra
              år. Men 2007 såg vi plötsligt en ökning av antalet anmälda brott.
            </seg>
          </u>
          <u>
            <seg>
              Det är bra att justitieministern nu tar krafttag för att minska
              brottsligheten och öka tryggheten i vårt samhälle. Det tror jag
              att vi är synnerligen överens om allihopa ska ske. Det jag funderar
              på är vilket år eller vilken månad som det ska få genomslag, det
              som nu eventuellt ska göras.
            </seg>
          </u>
          <u>
            <seg>
              Beatrice Ask avslutar sitt interpellationssvar med att fler poliser
              ska anställas och fler brott därigenom klaras upp, vilket låter
              väldigt bra. Det tror jag att vi är överens om.
            </seg>
          </u>
          <u>
            <seg>
              En fundering som jag har, och som jag gärna vill ha svar på,
              är hur många fler poliser det blir i Hälsingland och min hemkommun
              Ljusdal där resurserna ser ut att minska framöver. Jag vill också
              ha svar på om justitieministern tycker att det är rätt att vissa
              delar av Sverige under vissa tider på dygnet, och även vissa dygn,
              inte har någon tillgång till poliser.
            </seg>
          </u>
          <u>
            <seg>
              Jag skulle vilja veta om det även i fortsättningen blir så att
              man i glesbygden måste inrätta byavakter i avsaknad av närvarande
              polis. Byavakterna gör ett fantastiskt bra arbete, som dessutom
              är ideellt, men är det meningen att byavakter ska ersätta polis
              i glesbygd? Det skulle jag vilja veta.
            </seg>
          </u>
          <note type="speaker">
            Anf. 35 RAIMO PÄRSSINEN (s):
          </note>
          <u>
            <seg>
              Fru talman! Först vill jag säga att jag tycker om tonen i debatten.
              Sedan, om jag får påminna justitieministern, råder det kanske
              inte konsensus när det gäller mer resurser till polisen, men jag
              kan säga att det råder ganska stor samstämmighet. Däremot kan
              det skilja sig lite grann när det gäller hur mycket mer. Nu håller
              jag som politiker inte på med justitiefrågor, men jag tror att
              skillnaden mellan Socialdemokraterna och regeringen var 100 miljoner.
            </seg>
          </u>
          <u>
            <seg>
              Det jag vill ha fram i diskussionen med justitieministern är
              att om polisen i Gävleborg ska ha möjlighet att klara av den stora
              generationsväxling som nu krävs eftersom medelåldern är så pass
              hög är behovet stort att få in nya aspiranter i jobbet måste Polismyndigheten
              i Gävleborg också få resurser till det. Det handlar alltså inte
              bara om att få nya aspiranter, utan det måste också finnas pengar
              för att klara av den kringutrustning som finns. Annars hamnar
              vi i det läget att vi har fler poliser, men polisen har sämre
              förutsättningar.
            </seg>
          </u>
          <u>
            <seg>
              Visst är det så att Rikspolisstyrelsen gör en avvägning mellan
              de olika myndigheterna, men jag tror att det är viktigt att vi
              har en justitieminister som också kan ha ett ord med i laget.
              Om det är som ministern säger, att resurserna kommer att följa
              med aspiranterna till Gävleborg, är jag ganska nöjd med svaret.
              Jag vill dock få det bekräftat. Det räcker inte att bara säga
              att justitieministern inte har så mycket med det hela att göra
              eftersom Rikspolisstyrelsen är den som bestämmer. Det svaret brukar
              jag få av andra statsråd när det gäller myndigheterna.
            </seg>
          </u>
          <u>
            <seg>
              Det vore angeläget att få höra justitieministern säga ja, nya
              aspiranter till Gävleborg och ja, pengarna följer med dem.
            </seg>
          </u>
          <note type="speaker">
            Anf. 36 FINN BENGTSSON (m):
          </note>
          <u>
            <seg>
              Fru talman! Jag delar Raimo Pärssinens åsikt om en trevlig ton
              i debatten, men låt oss då komma tillbaka till huvudfrågan för
              interpellationen, nämligen att statistiken skulle ligga till grund
              för en långtgående tolkning av vad som egentligen sker med brottsutvecklingen
              kontra det politiska incitamentet att med olika politiska medel
              försöka motverka brottslighet. Jag är glad att återigen kunna
              konstatera att statsrådet utifrån min utgångspunkt gett ett mycket
              tillfredsställande svar beträffande den ansats som alliansregeringen
              har för att mota Olle i grind, att motverka brottsligheten.
            </seg>
          </u>
          <u>
            <seg>
              Vi får nog lite grann återgå till interpellantens siffror, för
              här nämns ett antal exempel på sådan brottslighet som enligt Brottsförebyggande
              rådet ökat. Samtidigt kan man titta på ett antal andra brott som
              under exakt samma tidsperiod minskat i ganska stor omfattning.
              Det gäller till exempel postrånen, som minskat med 74 procent,
              stöld och snatteri ur bilar, som minskat med 11 procent, och vad
              gäller biltillgreppen är nedgången 12 procent.
            </seg>
          </u>
          <u>
            <seg>
              Det sker fluktuationer inom brottsligheten, de olika brotten
              går upp och ned, och därför är det viktigt att statistiken används
              i rätt syfte och inte som ett slagträ i en debatt som om det inte
              fanns goda initiativ att motverka brottslighet.
            </seg>
          </u>
          <u>
            <seg>
              Brottsförebyggande rådet, som gör ett förtjänstfullt arbete,
              har som huvuduppdrag att motverka en brottsutveckling som ökar.
              Under större delen av den tid som Brottsförebyggande rådet verkat,
              alltså sedan 1974, har Socialdemokratiska regeringar haft ansvar
              för myndigheten. Jag vill därför, fru talman, fråga: Är det vettigt
              att investera nästan 60 miljoner kronor om året på någonting som
              enligt interpellanten har en tendens att öka vad avser problem?
              Borde man inte fundera på om den typen av uppgifter kunde läggas
              ut på universitet och andra lärosäten som har hög kompetens när
              det gäller brottsförebyggande forskning?
            </seg>
          </u>
          <note type="speaker">
            Anf. 37 Justitieminister BEATRICE ASK (m):
          </note>
          <u>
            <seg>
              Fru talman! Låt mig först vända mig till Roland Bäckman. Man
              kan läsa statistik, men det är också viktigt att tolka den. Fler
              anmälda brott kan ibland vara någonting bra. Till exempel kan
              fler anmälda övergrepp i hemmen bero på att fler kvinnor vågar
              gå till polisen och berätta om det hemska därför att polisen blivit
              duktigare på att möta dessa kvinnor eller för att kvinnorna uppfattar
              att de får mer hjälp än tidigare. Man måste alltså lägga ihop
              lite olika aspekter.
            </seg>
          </u>
          <u>
            <seg>
              Jag tycker inte heller att man bara ska titta på antalet anmälda,
              och sådana aspekter, utan också på uppklaringen. Där sker det
              i många avseenden en förbättring över tid, men vi är långt ifrån
              nöjda med de resultat som finns när det gäller uppklaring av brott.
              Det är klart att folk vill veta att man får reda på exakt vad
              som hänt och att man också kan lagföra dem som begått brott.
            </seg>
          </u>
          <u>
            <seg>
              Det var en rolig krumelur när det gällde hur klotter i tunnelbanan
              påverkar statistiken i Gävleborg; jag gillar den typen av torgmötesslängar.
              Det är klart att det inte påverkar statistiken i Gävleborg, men
              den nationella statistiken påverkas av det som händer i Stockholms
              tunnelbana eftersom det finns mycket klotter där. Två tredjedelar
              beror på just klotterarbetet och Försäkringskassans arbete mot
              bidragsbrott.
            </seg>
          </u>
          <u>
            <seg>
              Det har skett en ökning av ett antal brott i Gävleborg. Jag vågar
              inte analysera det utan att ha sett den aktuella statistiken.
              Det finns många bekymmer i Gävleborg, det vill jag gärna ha sagt.
              Det är mycket allvarligt, inte minst när det gäller den organiserade
              brottsligheten. Där har polisen gjort en del insatser som säkert
              också visar sig i form av en del resultat.
            </seg>
          </u>
          <u>
            <seg>
              När vi diskuterar polisens insatser kontra antalet anmälda brott
              vill jag säga: Tänk på att om vi inte upprättar några nykterhetskontroller
              har vi inte heller några anmälda fall av rattfylleri. Men är det
              någon, ens Roland Bäckman, som tror att folk därmed till hundra
              procent är nyktra i trafiken? Nej, tyvärr är det inte så. Fler
              trafikkontroller, fler nykterhetskontroller, visar ofta högre
              tal i statistiken, men över tid kan det vara sättet att bringa
              ned droganvändningen bland dem som sätter sig bakom ratten, vilket
              är väldigt angeläget.
            </seg>
          </u>
          <u>
            <seg>
              När det gäller nya aspiranter kan jag säga följande: Ja, det
              kommer nya aspiranter till alla myndigheter, och reformen ska
              finansieras. Jag försökte tidigare beskriva tågordningen. Eftersom
              vi gör en rekordstor ekonomisk satsning på polisen och gjorde
              det redan inledningsvis finns det anledning att noga genomlysa
              verksamheten. Därefter, säger vi i budgetpropositionen, är vi
              beredda att tillföra ytterligare tillskott. Skälet är det är lite
              grann som med latte att man inte vill att dessa extraresurser
              ska lägga sig som skummet uppe vid ytan samtidigt som man inte
              har någon aning om hur det ser ut i övrigt. Det är viktigt att
              verksamheten som helhet är effektiv. Vår avsikt är att nå bättre
              resultat, stärka rättsväsendet och ha fler poliser som, givetvis,
              kan arbeta. Det gäller både Gävleborg och andra polismyndigheter.
            </seg>
          </u>
          <u>
            <seg>
              Sedan blir jag alltid frestad när man tar upp Ljusdal eftersom
              jag tillbringade mycket av min barndom och ungdom där. Ja, det
              behövs många fler poliser i Ljusdal. Det händer mycket där, och
              mycket blir aldrig anmält. Om vi lyckades få en förstärkning av
              polisverksamheten där skulle vi nog se antalet anmälda brott öka
              i statistiken. Tyvärr är det så på landsbygden att många fortfarande
              själva måste klara upp sådana problem, och det är inte acceptabelt.
            </seg>
          </u>
          <u>
            <seg>
              Fördelningen av resurser görs inom varje myndighet. Jag invigde
              ett nytt kontor i Svenljunga förra veckan. Det skedde tack vare
              regeringens satsning. Kontoret där lades nämligen ned under den
              tidigare socialdemokratiska regimen.
            </seg>
          </u>
          <note type="speaker">
            Anf. 38 ROLAND BÄCKMAN (s):
          </note>
          <u>
            <seg>
              Fru talman! Finn Bengtsson säger många kloka saker, som å ena
              sidan att postrånen har minskat. Det är mycket bra; där är vi
              helt överens. Å andra sidan finns det inte många postkontor kvar,
              så det är kanske därför rånen minskat.
            </seg>
          </u>
          <u>
            <seg>
              För egen del skulle jag aldrig gå ut och lova att jag ska se
              till att brottsligheten minskar. Däremot skulle jag kunna säga
              att jag ska arbeta och göra allt för att den ska minska.
            </seg>
          </u>
          <u>
            <seg>
              Men Beatrice Ask, ni vann ju ett val bland annat på löften om
              minskad brottslighet, och nu har brottsligheten ökat, som jag
              ser det, enligt antalet anmälda brott.
            </seg>
          </u>
          <u>
            <seg>
              Hur blir det, Beatrice Ask? Kommer utarmningen av antalet poliser
              i glesbygd och landsbygd i förlängningen att leda till minskad
              brottslighet och ökad trygghet? Jag tror inte det. Jag tror inte
              heller att det är realistiskt att tro att vi uppe i Norrland klarar
              oss utan poliser och att byavakter ska göra det jobb som polisen
              ska göra, även om de som sagt var gör ett bra jobb.
            </seg>
          </u>
          <u>
            <seg>
              Jag vill höra lite kommentarer om det. Jag kände det som ett
              visst löfte att vi skulle få fler poliser till Ljusdal, och det
              tycker jag är bra, till Hälsingland också tolkade jag det nästan
              som.
            </seg>
          </u>
          <u>
            <seg>
              En fråga jag har är: Kommer det någon form av handlingsprogram
              för att bromsa den ökade brottsligheten? Kommer justitieministern
              att ta några initiativ för samarbete med kommuner och andra aktörer
              i brottsförebyggande syfte? Där tror jag nämligen att man kan
              göra ganska mycket.
            </seg>
          </u>
          <u>
            <seg>
              Avslutningsvis vill jag, som sagt var, när det gäller regeringens
              vallöfte om minskad brottslighet veta när vi kommer att få uppleva
              en nedgång igen och komma tillbaka till den trend som var på gång
              under den föregående mandatperioden, de tre senaste åren.
            </seg>
          </u>
          <note type="speaker">
            Anf. 39 Justitieminister BEATRICE ASK (m):
          </note>
          <u>
            <seg>
              Fru talman! Får jag börja med Finn Bengtsson som flera gånger
              har varit inne på Brottsförebyggande rådet. Jag vill bara säga
              att jag inte tror att vi ska skylla utvecklingen på Brottsförebyggande
              rådet när det gäller flera anmälda brott utan möjligen på socialdemokratiska
              regeringar. Därtill har den här regeringen gjort en förändring
              av Brottsförebyggande rådets verksamhet. I stället för att man
              har en mer politisk styrelse är det numera de rättsvårdande myndigheterna
              som utser representanter för att kunna få forskningsstöd för sin
              verksamhet genom det arbete som bedrivs inom Brå. Det tror jag
              är en bra ordning.
            </seg>
          </u>
          <u>
            <seg>
              När kommer nedgången i kriminaliteten? frågar Roland Bäckman.
              Jag önskar verkligen att jag visste när alla människor skulle
              bli hederliga i grunden och inga fler brott skulle begås. Jag
              tror att vi får vänta ganska länge på det.
            </seg>
          </u>
          <u>
            <seg>
              Däremot är jag helt övertygad om att fler poliser och bättre
              verktyg för polisverksamheten måste ge resultat så att vi kan
              klara upp fler brott. Det är ett komplext arbete, men jag menar
              att man kan se resultatet. Inte minst gäller det förebyggande
              insatser.
            </seg>
          </u>
          <u>
            <seg>
              I Stockholm inte så långt härifrån har vi exempel på insatser
              med synlig närvarande polis på två ställen. Där har man genom
              en mycket målmedveten insats som ligger helt i linje med regeringens
              politik faktiskt pressat ned våldsbrotten med 33 procent. Det
              är ett bra exempel på att närvaro och insatser gör att färre drabbas
              av brott. Jag tror att det är viktigt.
            </seg>
          </u>
          <u>
            <seg>
              Till sist när det handlar om samarbete mellan poliser och kommun
              finns det ett uppdrag i dag till alla länspolismästare att upprätta
              avtal med varje kommun. Man sätter sig ned och blir överens om
              hur situationen ser ut i kommunen, vem som har ansvar för vad,
              och försöker se till att myndigheterna drar åt samma håll så att
              vi inte har hål där saker inte blir gjorda utan att man får mer
              kraft. Det gäller all polisverksamhet.
            </seg>
          </u>
          <u>
            <seg>
              Jag tror att det är oerhört viktigt att skola, socialen och andra
              samverkar på ett bättre sätt. Det finns många bra exempel på det.
              Det går bra att titta in på regeringens hemsida. Där har vi en
              del av dem.
            </seg>
          </u>
          <note>
            Överläggningen var härmed avslutad.
          </note>
          <note>
            8 § Svar på interpellation 2008/09:36 om försenade utbetalningar
            från Försäkringskassan
          </note>
          <note type="speaker">
            Anf. 40 Statsrådet CRISTINA HUSMARK PEHRSSON (m):
          </note>
          <u>
            <seg>
              Fru talman! Veronica Palm har frågat mig vilka åtgärder jag avser
              att vidta för att komma till rätta med Försäkringskassans sena
              utbetalningar.
            </seg>
          </u>
          <u>
            <seg>
              Jag delar Veronica Palms oro vad gäller Försäkringskassans långa
              handläggningstider inom vissa ärendeslag. Jag är den första att
              beklaga detta, och det är en fråga som löpande diskuteras med
              Försäkringskassans styrelse och dess generaldirektör.
            </seg>
          </u>
          <u>
            <seg>
              Regeringen har i flera steg stärkt Försäkringskassan och gett
              myndighetens ledning möjlighet att på ett bra sätt genomföra regeringens
              reformer och myndighetens förändringsarbete. Under 2007 gjorde
              regeringen en engångsvis satsning om 700 miljoner kronor på Försäkringskassan.
              Detta gav Försäkringskassan 548 miljoner kronor mer 2008 än vad
              Socialdemokraterna planerade i sin sista budget.
            </seg>
          </u>
          <note>
            Regeringen föreslår i 2008 års andra tilläggsbudgetproposition
            (prop. 2008/09:2) samt budgetpropositionen för 2009 (prop. 2008/09:1)
            att Försäkringskassans anslag ska stärkas med 250 miljoner kronor
            under 2008 respektive 2009 med anledning av reformerna inom sjukförsäkringsområdet.
            Detta är mer än vad Försäkringskassan begärt. Vidare kommer regeringens
            sänkning av arbetsgivaravgiften 2009 att minska Försäkringskassans
            kostnader med 36 miljoner kronor årligen.
          </note>
          <u>
            <seg>
              Regeringen har också gett Statskontoret i uppdrag att granska
              om Försäkringskassan är en fungerande myndighet ur ett medborgarperspektiv.
            </seg>
          </u>
          <u>
            <seg>
              För mig handlar socialförsäkringen i hög grad om rätt ersättning
              till rätt person, också i rätt tid. Denna regering har gett Försäkringskassan
              förutsättningar att uppnå detta.
            </seg>
          </u>
          <note type="speaker">
            Anf. 41 VERONICA PALM (s):
          </note>
          <u>
            <seg>
              Fru talman! Jag vill först tacka statsrådet för svaret. Det som
              föranledde den här interpellationen är alla de människor som jag
              och många av oss möter som är oroliga. De är oroliga för förändringar
              i sjukskrivningsreglerna, om de över huvud taget kommer att ha
              rätt att få någon ersättning, om deras sjukdom kommer att räknas,
              om det som de upplever kommer att spela någon roll när de talar
              med Försäkringskassan, om de kommer att få den hjälp och det stöd
              att komma tillbaka till arbete som man behöver när man är sjuk
              och har varit långvarigt sjuk.
            </seg>
          </u>
          <u>
            <seg>
              Till detta kommer en oro som borde vara obefogad. Den oron kan
              jag ha sympati med. Jag känner också oron kring sjukskrivningsreglerna.
              Men detta är en oro som borde vara obefogad. Det handlar om att
              inte ens få de pengar man har rätt till, de pengar som man har
              ett beslut på, de pengar som borde vara på ens konto den dag man
              ska betala räkningarna. Det blir en dubbel fråga.
            </seg>
          </u>
          <u>
            <seg>
              Det handlar om alla de människor som i augusti och september
              inte kunde betala sina räkningar, inte kunde göra rätt för sig
              som man naturligtvis vill. Framför allt handlar det om unga föräldrar
              som inte hade fått sin föräldrapenning och pensionärer som inte
              hade fått sitt bostadstillägg i tid. Det är människor som är sköra
              och som inte är vana vid den här situationen.
            </seg>
          </u>
          <u>
            <seg>
              Jag har kritiserat sjukskrivningsreglerna tidigare. Det är ingen
              hemlighet att Socialdemokraterna har varit djupt kritiska mot
              dem och röstat emot dem. Men jag skulle vilja ställa en fråga
              till statsrådet. Om man inför nya regler som gör det svårare för
              människor att få den ersättning som de behöver, som har snäva
              tidsgränser och är ensidigt riktade mot individen, vore det inte
              än viktigare att då se till att de som har rätt att få sina pengar
              får dem och får dem i tid?
            </seg>
          </u>
          <u>
            <seg>
              Det är slarv i behandlingen av och införandet av de nya sjukskrivningsreglerna.
              Många av de följder som kommer har vi inte sett än, som vad som
              händer med de som blir utförsäkrade. Men man borde ha resurser
              nog på Försäkringskassan det är bra att man tillskjuter extra
              medel nu att kunna lugna de människor som ändå har rätt till sin
              ersättning.
            </seg>
          </u>
          <u>
            <seg>
              Det gör mig lite orolig. Jag vill ställa frågan till socialförsäkringsministern:
              Borde det inte utifrån ditt perspektiv vara än viktigare att pengarna
              som ska betalas ut betalas ut i tid?
            </seg>
          </u>
          <note type="speaker">
            Anf. 42 JASENKO OMANOVIC (s):
          </note>
          <u>
            <seg>
              Fru talman! Jag vill också tacka ministern för svaret. Försäkringskassan
              är en organisation som är under ombyggnad, kan man säga. Man förändrar
              organisationen väldigt kraftigt.
            </seg>
          </u>
          <u>
            <seg>
              Samtidigt bygger man om och möblerar om, och det gör man för
              att man fått reformkrav från riksdagen. Den här kammaren har fattat
              en hel del beslut om förändringar i de regler som Försäkringskassan
              ska tillämpa.
            </seg>
          </u>
          <u>
            <seg>
              Ekonomin kan man också titta på. Försäkringskassan har kanske
              fått 10 miljoner mer, men man ska ha i åtanke att under de senaste
              två åren har personalstyrkan på Försäkringskassan minskat med
              drygt 3 000 anställda. Det lämnar också sina spår.
            </seg>
          </u>
          <u>
            <seg>
              De här kraven som riksdagen genom nya lagar och förändringar
              ställer på Försäkringskassan kräver samtidigt att de 13 900 anställda
              som är kvar ska internutbildas. Det måste också till.
            </seg>
          </u>
          <u>
            <seg>
              Dessutom besöker 2 000 medborgare, dem som Försäkringskassan
              egentligen finns till för, Försäkringskassan varje dag. Dessas
              behov ska också tillgodoses.
            </seg>
          </u>
          <u>
            <seg>
              Det handlar alltså om väldigt omfattande förändringar, och därför
              är jag inte förvånad över att det som händer händer. En organisation
              som ska omorganiseras och som tappar 3 000 anställda, som ska
              internutbilda för de nya krav som ställs på myndigheten och som
              dessutom ska hantera 2 000 människor om dagen i konkreta besök
              det säger sig självt att det är näst intill omöjliga krav man
              ställer på organisationen.
            </seg>
          </u>
          <u>
            <seg>
              Därför händer sådant som hände under sommaren: att småbarnsföräldrar
              inte fick föräldrapenning och därför inte kunde köpa mat till
              sina barn. Pensionärer vände sig till socialkontoret och kyrkan
              för att kunna klara sitt uppehälle. Detta har varit oerhört svårt
              för många under sommaren.
            </seg>
          </u>
          <u>
            <seg>
              Riksdagsmajoriteten har fattat beslut om att man ska kräva ränta
              från dem som får mer pengar än vad de är berättigade till utbetalda
              av Försäkringskassan. De ska betala tillbaka pengarna med ränta.
            </seg>
          </u>
          <u>
            <seg>
              Jag har en fråga till statsrådet: Skulle det inte vara på sin
              plats att de som under sommaren har tvingats ta lån hos banken
              för att klara sitt uppehälle faktiskt får ränta tillbaka? Det
              skulle jag vilja ha ett svar på.
            </seg>
          </u>
          <note type="speaker">
            Anf. 43 Statsrådet CRISTINA HUSMARK PEHRSSON (m):
          </note>
          <u>
            <seg>
              Fru talman! Vi är helt överens om att det är oacceptabelt att
              man får vänta på utbetalningarna.
            </seg>
          </u>
          <u>
            <seg>
              Men när jag tittar på hur väntetiderna har sett ut några år tillbaka
              ser jag att det är bättre i dag än det var 2005. Vi kan titta
              på handläggning av sjukpenning inom 30 dagar. År 2005 var det
              71 procent som fick det inom 30 dagar. År 2007 låg det ännu högre,
              och i dag är det 72 procent.
            </seg>
          </u>
          <u>
            <seg>
              I dag är det alltså lika korta eller långa handläggningstider
              som det var när ni satt i regeringen 2005, trots att man gjort
              en omorganisation och trots att man gjort reformer.
            </seg>
          </u>
          <u>
            <seg>
              Jag förstår därför inte kritiken. Jag tycker att det här är oacceptabelt.
              Tyckte ni att det var oacceptabelt 2005 när 71 procent handlades
              inom 30 dagar?
            </seg>
          </u>
          <u>
            <seg>
              Tittar jag på föräldrapenningen 2005 ser jag att 82 procent fick
              den inom 30 dagar. Nu är det 81 procent, så vi ligger ungefär
              lika där också. Jag tycker dock inte att detta är acceptabelt.
              Tyckte ni att handläggningstiderna var acceptabla 2005?
            </seg>
          </u>
          <u>
            <seg>
              Jag har ständiga kontakter med Försäkringskassan, generaldirektören
              och dess styrelse. Senast i torsdags hade vi ett möte där jag
              också påtalade vikten av att detta är Försäkringskassans kärnuppgifter.
              Jag vet också att vi har gett Försäkringskassan ungefär 548 miljoner
              kronor mer än vad Socialdemokraterna tyckte att Försäkringskassan
              skulle ha i sin budget. Dessutom är det faktiskt styrelsen som
              har bestämt hur personalsituationen ska se ut.
            </seg>
          </u>
          <u>
            <seg>
              Vi har alltså gett mer pengar än vad Socialdemokraterna gjorde
              i sin budget, och Försäkringskassan har själv bestämt hur personalsituationen
              ska se ut. De har också sagt att det som skedde under sommaren
              var olyckligt. Om vi tittar på bottennoteringen det kan vi kalla
              det, det var inte acceptabelt i sommar ser vi att folk fick vänta
              väldigt länge. Jag tycker att det är oansvarigt. Att inte få sina
              pengar ger en dålig tillit till Försäkringskassan.
            </seg>
          </u>
          <u>
            <seg>
              Men nu ser vi att vi är uppe i nivå med, och i många siffror
              över, det som Socialdemokraterna hade i sin budget 2005. Jag tycker
              alltså att det kunde vara på sin plats att ta med också det i
              diskussionerna.
            </seg>
          </u>
          <u>
            <seg>
              Jag har ständig kontakt med Försäkringskassan, jag vet att deras
              personal arbetar väldigt hårt, och jag vet att man också fått
              vänta väldigt länge i callcenter på service. Men den senaste medelväntetiden
              är två minuter.
            </seg>
          </u>
          <u>
            <seg>
              Jag tycker att vi ska ge Försäkringskassan all kredit för det
              hårda arbete som de har bedrivit sedan i somras. De säger själva
              att det var olyckligt med sommarplaneringen under semestertiderna.
              Men mer pengar har de fått, och siffrorna är desamma som under
              Socialdemokraternas tid i många fall bättre.
            </seg>
          </u>
          <note type="speaker">
            Anf. 44 VERONICA PALM (s):
          </note>
          <u>
            <seg>
              Fru talman! Detta är viktigt, och jag vill än en gång betona
              att vi är överens om att en av Försäkringskassans kärnuppgifter
              är att se till att de människor som är berättigade till ersättning
              också ska få den.
            </seg>
          </u>
          <u>
            <seg>
              Men det som har hänt under det senaste året är att Försäkringskassan
              har fått massor av nya uppgifter detta i en tid när man genomför
              den största omorganisation som någon myndighet i Sverige någonsin
              har gjort, vågar jag nästan säga. Jag tycker att det är bra att
              man framför allt fokuserar på att möta människor snabbt och att
              få ut pengarna snabbt, men det finns också en del där man tar
              hand om människor som har det tuffast att komma tillbaka, det
              vill säga en satsning på rehabilitering.
            </seg>
          </u>
          <u>
            <seg>
              Rätt prioriteringar och bra att man gör en omorganisation, men
              samtidigt som detta sker införs en jämställdhetsbonus som ger
              pengar senare, är svår och krånglig att förklara för föräldrarna
              och som är svår att handlägga. Vi har vårdnadsbidraget som tack
              och lov inte speciellt många har utnyttjat men där det ändå krävs
              av Försäkringskassan att de ger information om hur man kan få
              vårdnadsbidraget, trots att det är kommunalt.
            </seg>
          </u>
          <u>
            <seg>
              Vi har de nya sjukskrivningsreglerna som är omöjliga att förklara
              på ett enkelt sätt för människor som berörs av dem. Inte nog med
              att reglerna är dåliga, de är också fruktansvärt krångliga med
              massor av undantag. Vid sidan av detta har vi en kontroll av tillfällig
              föräldrapenning, där man kräver nya intyg från skolan, skolbarnsomsorgen
              eller förskolan. Detta har också ökat administrationen på Försäkringskassan.
            </seg>
          </u>
          <u>
            <seg>
              Detta är nya uppgifter som så klart gör att Försäkringskassan
              får ett tuffare uppdrag samtidigt som man genomgår en omorganisation.
            </seg>
          </u>
          <u>
            <seg>
              Pengarna till den enskilde är viktiga, inte bara symboliskt utan
              också för att det handlar om att kunna betala sina räkningar,
              att inte stå i skuld, att inte behöva ligga efter med dagisavgiften.
              Men det är också viktigt för att ha en legitimitet i hela socialförsäkringssystemet.
              Det är glädjande att socialförsäkringsministern är så tydlig med
              att vi inte ska lägga skulden på Försäkringskassan, att Försäkringskassan
              som myndighet har ett uppdrag som är viktigt och att det är vi
              som politiker som beslutar om vilka ramar de får.
            </seg>
          </u>
          <u>
            <seg>
              Det här var under sommaren, och det var säkert som ministern
              säger en del problem i semesterplaneringen. Men jag vill inte
              tro att det är så enkelt att dessa djupa hack i utbetalningsstatistiken
              bara kan bero på sommarproblem och semesterplanering när det inträffar
              direkt efter en vår och direkt efter det halvårsskifte då man
              införde stora nya förändringar i sjukskrivningsreglerna som sög
              kraft ur organisationen. De var tvungna att utbilda sig, att lära
              sig ett nytt datasystem, att helt enkelt kunna administrera den
              politik som den här kammaren har beslutat om.
            </seg>
          </u>
          <u>
            <seg>
              Vi inför nu nya regler som ger människor som har sjukersättning
              ökade möjligheter att gå vidare in i arbete med en steglös avräkning.
              Det tycker vi är bra båda två, och vi hoppas att många människor
              ska ta möjligheten att komma tillbaka till arbete. På vilket sätt
              kan ministern säkerställa att den här nya pålagan på Försäkringskassan
              inte också kommer att leda till julplaneringsproblem med utbetalningarna,
              för det är ett nytt åtagande och det kommer samtidigt som det
              blir semestertider. Hur kommer vi att kunna säkerställa att människor
              också i juletid får de ersättningar som de är berättigade till?
            </seg>
          </u>
          <note type="speaker">
            Anf. 45 JASENKO OMANOVIC (s):
          </note>
          <u>
            <seg>
              Fru talman! Jag kan konstatera att jag inte har fått svar på
              min fråga, men jag kan ju ställa den en gång till. Nu när myndigheten
              ska få pengar, är människorna inte värda att få ränta utbetald
              utöver det som de är berättigade till? Kan inte de människor som
              i somras inte fick betalt utan var tvungna att låna pengar få
              kompensation för det som staten inte kunde leva upp till? Det
              hoppas jag att ministern svarar på.
            </seg>
          </u>
          <u>
            <seg>
              Sedan kan jag tänka mig att bemöta det ministern sade om statistiken.
              Statistiken, fru talman, är ungefär som hår. Man kan liksom klippa,
              förlänga och frisera lite grann. Så är det med statistiken, ungefär
              som med håret. Man kan klippa statistik rakt av och säga att 2005
              var det så här många och 2007 var det så många som fick sjukpenning.
            </seg>
          </u>
          <u>
            <seg>
              Då får man också ta hänsyn till att ohälsotalen sedan 2003 stadigt
              minskat. Det innebär att det 2005 var fler personer som hade behov
              av att nyttja tjänster hos Försäkringskassan. Behovet var mer
              omfattande, vilket innebär att belastningen på Försäkringskassan
              var högre då än den är i dag. Ohälsotalen var alltså mycket högre
              än vad de är i dag. Därmed var belastningen på Försäkringskassan
              när det gällde att få ut utbetalningarna i tid högre än i den
              är i dag.
            </seg>
          </u>
          <u>
            <seg>
              Jag hoppas få svar på frågan.
            </seg>
          </u>
          <note type="speaker">
            Anf. 46 Statsrådet CRISTINA HUSMARK PEHRSSON (m):
          </note>
          <u>
            <seg>
              Fru talman! Jag litar i alla fall på Försäkringskassans statistik.
              Det är den som jag har framför mig. Jag kan bara instämma i att
              2005 var det otroligt många sjuka. Det har aldrig funnits, vare
              sig i Sverige eller i Europa, så många sjuka, och ingenting gjordes.
            </seg>
          </u>
          <u>
            <seg>
              Socialdemokraterna tillsatte en utredning, och det är analysen
              i den som vi bygger den sjukförsäkringsreform på som vi presenterar.
              Vi tyckte inte att människor skulle få gå i långa passiva sjukskrivningar
              utan att få hjälp och stöd i tid. Det är ju er utredning och analys
              som vi bygger vårt förslag på. Ni har aldrig lyckats förklara
              för mig varför ni inte litar på er egen utredning som ni tillsatte
              tvärtemot riksdagens beslut.
            </seg>
          </u>
          <u>
            <seg>
              Vi är alltså uppe i samma nivå just nu trots alla reformer. I
              handläggningstider är vi till och med förbi där ni var 2005. Men
              det ni gjorde som jag inte kan förstå förklara gärna detta för
              mig var att när omorganisationen till Försäkringskassan beslutades
              i denna riksdag lades Riksförsäkringsverket ned som tillsynsmyndighet
              över Försäkringskassan, och det fanns ingen oberoende tillsynsenhet.
              Jag vet inte om ni glömde bort detta.
            </seg>
          </u>
          <u>
            <seg>
              Nu har jag tillsatt en utredning som har kommit fram till att
              vi behöver en oberoende, stark tillsyn över socialförsäkringarna
              vad gäller effektivitet och rättssäkerhet. Men en sådan tillsyn
              har ni inte utövat en enda gång. Ni lade ned Riksförsäkringsverket
              och gjorde en ny stor myndighet, gav den myndigheten fullt eget
              ansvar och en styrelse med fullt eget ansvar, så vi får bara gå
              in och styra med budget, regleringsbrev och uppdrag att utvärdera.
              Det är det enda någon av oss kan styra Försäkringskassan med.
              Sedan kan vi populistiskt tycka vad vi vill.
            </seg>
          </u>
          <u>
            <seg>
              Det jag vill säga är att den här tillsynsfunktionen, som har
              varit ute på remiss och som jag hoppas att snart kunna presentera,
              ju är nödvändig för att skapa en rättssäkerhet och en effektivitet.
              Försäkringskassan har gjort en väldigt bra internkontroll. Men
              det är inte så bra att utöva kontroll över sin egen myndighet.
            </seg>
          </u>
          <u>
            <seg>
              Många reformer har genomförts. Det är vi helt överens om. Mycket
              har hänt. Det borde ha hänt långt innan, men nu äntligen händer
              det att vi levererar en aktiv sjukskrivningsprocess och också
              låter dem som är förtidspensionerade och inte fick komma tillbaka
              tidigare nu få den möjligheten. Jag hoppas att Socialdemokraterna
              tar bort sin skrivning om att det är ett tillfälligt försök eller
              projekt som ska utvärderas. Jag säger åtminstone att vi lovar
              att aldrig ompröva rätten till sjukersättning för denna grupp.
            </seg>
          </u>
          <u>
            <seg>
              Detta har ju Försäkringskassan klarat av genom att man förutom
              att man har fått extra pengar från tillfälliga föräldrapenningen
              och intyget man har fått pengar för det har fått 548 miljoner
              kronor mer än ni sade att de skulle ha i sin budget. De har klarat
              reformerna. De har klarat att driva igenom detta tack vare att
              de har fått mer pengar och resurser. Vi är alltså uppe i samma
              nivå som ni var 2005. Jag tycker att det är helt anmärkningsvärt.
              Det är fantastiskt av Försäkringskassan att klara upp detta.
            </seg>
          </u>
          <u>
            <seg>
              Vi kommer nu att skapa en tillsynsmyndighet, som har utretts,
              för att säkerställa rättssäkerhet och tillgänglighet. Det är inte
              rätt att människor ska behöva vänta på pengar. Jag var inte nöjd
              med de procent ni hade under er tid. Jag är inte nöjd med de procent
              vi har under vår tid heller.
            </seg>
          </u>
          <note type="speaker">
            Anf. 47 VERONICA PALM (s):
          </note>
          <u>
            <seg>
              Fru talman! Jag vill i det sista inlägget tacka statsrådet för
              att hon har kommit hit och för att vi har haft den här viktiga
              diskussionen om Försäkringskassans legitimitet och kärnuppdrag,
              att se till att de som är berättigade till en ersättning också
              får den utbetald i tid.
            </seg>
          </u>
          <u>
            <seg>
              Vi möter människor varje dag, i telefon, genom mejl och också
              live, öga mot öga, som är oroliga. De är oroliga för sin rätt
              till ersättning, om det kommer att finnas en sjukförsäkring när
              de kanske behöver den. Det är en annan diskussion, men den oron
              möter vi. Vi möter oron för om man ska få pengar, oron för att
              nu anmäler jag mig sjuk, kommer jag att kunna betala mina räkningar
              i slutet av den här månaden?
            </seg>
          </u>
          <u>
            <seg>
              Detta minskar legitimiteten både för sjukförsäkringssystemet
              och socialförsäkringarna som helhet och som struktur för ett samhälle
              där vi säger att vi löser de här viktiga sakerna om inkomstbortfall
              vid frånvaro från arbetet tillsammans. Men det skapar också en
              brist på legitimitet för Försäkringskassan. Därför är det så viktigt
              att vi tar det här ansvaret.
            </seg>
          </u>
          <u>
            <seg>
              Jag vill återigen tacka för diskussionen. Socialförsäkringarna
              är för viktiga för att bara tas i korta debatter och i återkommande
              propositioner. Det behövs ett samlat grepp. Jag vet att det i
              budgetpropositionen nu finns en skrivning om att tillsätta en
              parlamentarisk socialförsäkringsutredning. Det gläder mig mycket.
              Jag vill med en drucken papegojas envishet upprepa att jag hoppas
              att regeringen tillsätter den så att vi får möjlighet att diskutera
              alla socialförsäkringsfrågorna i ett bredare perspektiv.
            </seg>
          </u>
          <note type="speaker">
            Anf. 48 Statsrådet CRISTINA HUSMARK PEHRSSON (m):
          </note>
          <u>
            <seg>
              Fru talman! Vi är överens om att det inte är acceptabelt att
              behöva vänta på sin ersättning. Det tillhör Försäkringskassans
              kärnuppgifter. Då gäller det också att se till att Försäkringskassan
              får resurser för detta. Det har regeringen tillsett genom att
              ge 700 miljoner kronor i tilläggsbudgeten för 20072008, och nu
              får Försäkringskassan ännu mer pengar. Försäkringskassan får till
              och med mer pengar än vad man har begärt. Det kan också vara på
              sin plats att notera.
            </seg>
          </u>
          <u>
            <seg>
              Jag har full tilltro till att Försäkringskassan och dess styrelse
              kan åstadkomma en bra service och tillgänglighet, men jag tror
              också att tillsynsmyndigheten är viktig.
            </seg>
          </u>
          <u>
            <seg>
              Det ska vara så enkelt att om jag är sjuk och inte har någon
              arbetsförmåga ska jag vara fullständigt trygg med att jag ska
              få sjukpenning, sjukersättning eller genom handlingsplan och samverkan
              med Arbetsförmedlingen möjlighet att komma in i olika typer av
              projekt och aktiviteter. Om jag är sjuk och inte kan arbeta ska
              jag ha min sjukpenning. Det kan alla känna sig trygga med.
            </seg>
          </u>
          <u>
            <seg>
              Det är lite märkligt att Veronica Palm säger att hon med en papegojas
              envishet upprepar behovet av en socialförsäkringsutredning. Det
              beslutades 2005 i denna kammare. Socialdemokraterna gick emot
              riksdagens beslut. För det blev ni KU-anmälda. Jag kommer inte
              ihåg om ni blev fällda, men ni blev anmälda för att ni inte gjorde
              vad riksdagen begärde, nämligen en parlamentarisk utredning. Ni
              tillsatte i stället en enmansutredare som lämnade över en utredning
              till mig. Det är på analysen i den utredningen som vi bygger en
              aktiv sjukförsäkringsreform för att människor inte ska lämnas
              åt sitt öde.
            </seg>
          </u>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 16.01 på förslag av andre vice talmannen
            att ajournera förhandlingarna till kl. 18.00.
          </note>
          <u>
            <seg>
              Återupptagna förhandlingar
            </seg>
          </u>
          <note>
            Förhandlingarna återupptogs kl. 18.00.
          </note>
          <note>
            9 § Svar på interpellation 2008/09:60 om service efter nedläggningen
            av Svensk Kassaservice
          </note>
          <note type="speaker">
            Anf. 49 Statsrådet ÅSA TORSTENSSON (c):
          </note>
          <u>
            <seg>
              Herr talman! Carina Adolfsson Elgestam har frågat mig vilken
              service som kommer att ersätta kassatjänsts service vad gäller
              betaltjänster.
            </seg>
          </u>
          <u>
            <seg>
              Den grundläggande kassaservice som tidigare tillhandahållits
              av Posten AB genom Svensk Kassaservice ersätts nu av ett statligt
              åtagande att tillhandahålla grundläggande betaltjänster. Post-
              och telestyrelsen har genomfört en upphandling på 15 orter och
              73 landsbygdsområden där betaltjänsterna inte tillhandahålls av
              marknaden. I dessa orter och områden är det nu klart att det är
              Icabanken och Kuponginlösen som kommer att tillhandahålla betaltjänsterna.
              En successiv avveckling av Svensk Kassaservice har pågått sedan
              den 1 juli 2008, och verksamheten kommer att vara avvecklad vid
              årsskiftet då den ersätts av det statliga åtagandet.
            </seg>
          </u>
          <u>
            <seg>
              I de 15 orter som omfattas av upphandlingen kommer betaltjänsterna
              att tillhandahållas i samarbete med bland annat butiker. Butikerna
              kommer att sätta upp skyltar som tydligt talar om att man erbjuder
              tjänsten betalservice, det vill säga möjligheten att betala räkningar
              och ta ut kontanter. Det kommer att finnas möjlighet att betala
              räkningar med kontanter och kort samt ta ut kontanter från kort
              och från plusgiroavi. Målsättningen är att de nya tjänsterna ska
              vara på plats i samband med att servicen genom Svensk Kassaservice
              upphör. Information kommer att lämnas bland annat genom annonser
              i dagspress.
            </seg>
          </u>
          <u>
            <seg>
              I de 73 landsbygdsområden som omfattas av upphandlingen och som
              i dag täcks in av Postens lantbrevbäring kommer tjänsterna att
              vara i gång från och med den 1 december. Kunderna kommer att kunna
              ta ut kontanter via plusgiroavi samt betala räkningar med kontanter
              genom tjänsten brevgiro. Detta kommer att ske med hjälp av lantbrevbäringen.
              Särskild information har lämnats bland annat brevledes till kunder
              med detaljerad information om hur detta kommer att fungera.
            </seg>
          </u>
          <u>
            <seg>
              För äldre personer och personer med funktionsnedsättning som
              bor i glesbygd pågår en särskild upphandling. Upphandlingen syftar
              till att ge tillgång till motsvarande tjänster som tidigare.
            </seg>
          </u>
          <u>
            <seg>
              Jag vill understryka att övergången från kassaservice till betaltjänster
              inte alls påverkar postservicen i lantbrevbäringen.
            </seg>
          </u>
          <u>
            <seg>
              I syfte att underlätta övergången till det nya systemet har Post
              och telestyrelsen fått ett särskilt uppdrag att informera om de
              alternativ som kommer att finnas i stället för Svensk Kassaservice.
              Regeringen har även sett till att länsstyrelserna bevakar att
              de upphandlade betaltjänsterna motsvarar samhällets behov. I länsstyrelsernas
              bevakningsuppdrag ingår särskilt att bedöma tillgängligheten till
              tjänsterna för både äldre personer och personer med funktionsnedsättning.
              Skulle det vid återrapporteringen visa sig att tillgängligheten
              i någon del inte motsvarar det statliga ansvaret kommer jag naturligtvis
              att överväga nödvändiga åtgärder.
            </seg>
          </u>
          <note type="speaker">
            Anf. 50 CARINA ADOLFSSON ELGESTAM (s):
          </note>
          <u>
            <seg>
              Herr talman! Tack, ministern, för svaret!
            </seg>
          </u>
          <u>
            <seg>
              Vid en första genomläsning av svaret kände jag att det här nog
              blir bra, att det nog kommer att fungera väl, utifrån att det
              framför allt finns en upphandling på 73 landsbygdsområden. Det
              gäller främst möjligheten för dem som bor i gles- och landsbygden
              att ta ut kontanter men också om behovet skulle finnas att sätta
              in pengar. Jag tänker främst på de pensionärer som många gånger
              bor lite avsides på landsbygden.
            </seg>
          </u>
          <u>
            <seg>
              När jag hade läst svaret ringde jag till pensionärsorganisationen
              hemma i Kronoberg, som skickat ett brev till mig om att de känner
              oro för detta, och frågade efter det brev som ska ha gått ut,
              vilket ministern skriver om i sitt svar. Då sade de till mig:
              Nej, vi har inte fått något brev. Nehej. Då blir man ju lite fundersam,
              för det är 19 dagar till den 1 december, och det är ganska tajt.
            </seg>
          </u>
          <u>
            <seg>
              De som är berörda av detta vi har ju sagt att alla i hela Sverige
              ska ha tillgänglighet har ännu inte fått något brev. Det kan vara
              bra för ministern att känna till detta utifrån det som står i
              svaret.
            </seg>
          </u>
          <u>
            <seg>
              När pensionärerna hade sagt detta till mig ringde jag till några
              lantbrevbärare och frågade dem. Jag fick samma svar: Vi vet inte
              hur det kommer att bli. Vi vet bara att efter den 27 november
              kommer vi bara att få sälja frimärken.
            </seg>
          </u>
          <u>
            <seg>
              Då blev jag lite orolig, och detta fick mig att gå in och kolla
              lite närmare på PTS. Där kan man konstatera, precis som ministern
              skriver i sitt svar, att det finns en upphandling och att det
              finns dessa möjligheter till betalservice, bland annat via butiker.
              Den biten är inget problem för dem som är friska och för dem som
              har tillgång till bil, men det är inte den gruppen det här handlar
              om i grund och botten. Det handlar om de äldre som bor på landsbygden,
              som inte har någon bil eller inte klarar att köra bil, som kanske
              inte klarar att gå ut ur huset speciellt ofta över huvud taget.
            </seg>
          </u>
          <u>
            <seg>
              När jag då läser på PTS hemsida kan jag konstatera att den som
              bor så att man har mindre än 30 kilometer till en bank inte kommer
              att få något erbjudande om någon form av kassatjänstservice via
              lantbrevbäringen.
            </seg>
          </u>
          <u>
            <seg>
              Jag började fundera på hur det ser ut i Småland, i Kronobergs
              län. Det är klart att de flesta i Kronobergs län har någon form
              av Icabutik eller bank på 30 kilometers avstånd. Det är naturligtvis
              därför de inte har fått något brev, ministern. Detta oroar mig.
            </seg>
          </u>
          <u>
            <seg>
              Därtill kunde man gå vidare på PTS hemsida och titta på vilka
              som avtalet gäller. Jag gratulerar dem i Norrbotten och i Västerbotten,
              och jag kan fortsätta genom Sverige. Det finns en och annan i
              Östergötland också, men sedan är det stopp. I övriga delar, det
              vill säga i södra Sverige, kommer man som pensionär inte att ha
              möjlighet att ta ut pengar om man bor på landsbygden flera mil
              från en tätort det kan handla om både två och tre mil.
            </seg>
          </u>
          <u>
            <seg>
              Det är oroande, ministern, och därför blir jag inte lugnad av
              svaret.
            </seg>
          </u>
          <note type="speaker">
            Anf. 51 Statsrådet ÅSA TORSTENSSON (c):
          </note>
          <u>
            <seg>
              Herr talman! Först och främst vill jag backa tillbaka lite. Jag
              tror att det är viktigt för den debatt som Carina Adolfsson Elgestam
              har lyft upp. All förändring skapar naturligtvis oro, men det
              är också viktigt att vi backar tillbaka och ser på varför det
              lades fram en proposition om förändring för Svensk Kassaservice.
            </seg>
          </u>
          <u>
            <seg>
              Svensk Kassaservice hade under flera år varit under debatt, och
              det hade under flera år skett förändringar av efterfrågan på Svensk
              Kassaservice runt omkring i hela landet. Det är därför som staten
              nu så tydligt har gått in och gjort den upphandling som har gjorts,
              som Carina Adolfsson Elgestam nu mycket riktigt upprepar, på 15
              orter och 73 landsbygdsområden där marknaden inte fungerar. Men
              sedan ska vi också se att Nordea i sin tur har tagit över ett
              stort antal av Svensk Kassaservices tidigare kontor och i Nordeas
              namn arbetar vidare med verksamheten. På det sättet möter marknaden
              detta.
            </seg>
          </u>
          <u>
            <seg>
              Inte desto mindre är jag precis som Carina Adolfsson Elgestam
              mycket noga med att vi gör den uppföljning som nu länsstyrelsen
              har fått i uppdrag. Man ska följa upp och analysera om detta de
              facto är tillräckligt och vad övergången får för effekter.
            </seg>
          </u>
          <u>
            <seg>
              Det är viktigt att komma ihåg hur tider och service hos Svensk
              Kassaservice har förändrats över tid. Förändring innebär ju inte
              i sig att det ska bli sämre. Det finns ingen automatik i detta.
              När Ica och bensinstationer kan erbjuda denna service kanske det
              till och med skapas förutsättningar för bättre service i de områden
              som Carina Adolfsson Elgestam talar om.
            </seg>
          </u>
          <u>
            <seg>
              Jag har full förståelse för att vi sitter i en situation där
              det finns oro när man inte kan identifiera hur och var betalservice
              framöver kommer att finnas. Men därmed är inte sagt att alla de
              områden som Carina Adolfsson Elgestam identifierar inte ska ha
              betalservice. Det kan eller bör vara så att marknaden i de här
              områdena fungerar, och då är det tillfyllest.
            </seg>
          </u>
          <note type="speaker">
            Anf. 52 CARINA ADOLFSSON ELGESTAM (s):
          </note>
          <u>
            <seg>
              Herr talman! Jag kan inledningsvis upplysa ministern om att marknaden
              inte fungerar i de områden som jag avser. Där handlar det om att
              man bor två eller kanske fyra mil från en tätort där det finns
              en Icabutik och i bästa fall en bensinmack, om den nu finns kvar.
              Vi ska komma ihåg att också de försvinner på vissa ställen i glesbygden.
            </seg>
          </u>
          <u>
            <seg>
              Det känns som om ministern och jag pratar om helt olika saker.
              När det gäller vad ministern tar upp om kassatjänstservice och
              den förändring som den har genomgått vad gäller efterfrågan kan
              vi vara överens. Det är inte detta som jag nu är orolig för.
            </seg>
          </u>
          <u>
            <seg>
              Det jag är orolig för och har försökt beskriva och som också
              finns i min fråga är det som gäller pensionärer och funktionshindrade
              som bor på landsbygden och som i dag omfattas av kassatjänstservice
              fram till den 28 november. Efter den 28 november vet de inte hur
              det blir.
            </seg>
          </u>
          <u>
            <seg>
              I ministerns svar låter det som om allt är frid och fröjd. Men
              man kan se på hur PTS har gjort upphandlingen. På PTS hemsida
              skriver man: Om du har mindre än 30 km till en bank får du post
              och paket av din lantbrevbärare som vanligt. Däremot har du inte
              möjlighet att betala räkningen och ta ut pengar via lantbrevbäraren,
              eftersom Svensk Kassaservices tjänster inom lantbrevbäringen avvecklas
              den 28 november. Det är ju detta som jag påpekar, ministern!
            </seg>
          </u>
          <u>
            <seg>
              I den upphandling som ministern hänvisar till i sitt svar kommer
              det inte att finnas sådan service efter den 28 november nedanför
              Östergötland. Den upphandling man har gjort gäller främst orter
              i Västerbotten, Norrbotten och ned till Östergötland. Det är bra
              att de får den servicen, men det finns pensionärer och äldre människor
              i hela Sverige som bor utan att ha tillgång till Internet. Alla
              har inte barn och barnbarn som kan hjälpa dem med betalningar,
              utan man måste och har hittills haft möjlighet att sköta sina
              bankaffärer via lantbrevbäringen. Efter den 28 november kommer
              man i Småland och Kronobergs län, där jag bor, enligt vad jag
              har fått fram inte att kunna få denna möjlighet. Jag menar att
              alla äldre människor som bor på landsbygden ska ha rätt till denna
              möjlighet.
            </seg>
          </u>
          <u>
            <seg>
              Efter vad jag vid en snabbläsning har kunnat utläsa i den proposition
              som regeringen har lämnat och som har bäring på detta finns det
              inget förslag om detta med en gräns på 30 kilometer, för då tror
              jag att det skulle ha funnits motioner i den frågan. Det är nog
              en överraskning för många att det är så här.
            </seg>
          </u>
          <u>
            <seg>
              Jag tror att ännu fler kommer att bli ännu oroligare för hur
              det ska bli när de inte får tillgång till detta. I grund och botten
              är det de äldre som kommer i kläm. Det finns inga allmänna kommunikationer,
              så de kan inte heller ta bussen in till tätorten. Det är denna
              kategori människor som det handlar om.
            </seg>
          </u>
          <u>
            <seg>
              Som politiker måste vi väl ändå ha ett ansvar för att människor
              får tillgång till dessa tjänster när marknaden inte fungerar?
            </seg>
          </u>
          <note type="speaker">
            Anf. 53 Statsrådet ÅSA TORSTENSSON (c):
          </note>
          <u>
            <seg>
              Herr talman! Det hela beror lite på vilka som innefattas i Carina
              Adolfsson Elgestams definition av pensionärer. När det gäller
              de som är funktionshindrade och de som i dag har rätt till utsträckt
              lantbrevbärarservice ska Post- och telestyrelsen säkerställa att
              servicen också fortsättningsvis fungerar precis som i dag.
            </seg>
          </u>
          <u>
            <seg>
              Den upphandlingen är inte avklarad. Därmed kan jag inte säga
              av vem eller hur tjänsterna kommer att utföras, men det kommer
              naturligtvis Post- och telestyrelsen att informera om så snart
              avtalet är klart. Det åligger Post- och telestyrelsen att lämna
              den informationen så snart som möjligt.
            </seg>
          </u>
          <u>
            <seg>
              Anbudstiden har gått ut, och det är ett pågående arbete hos Post-
              och telestyrelsen i dag om dessa anbud, som just riktar sig till
              dem som har rätt till utsträckt kassaservice, alltså funktionshindrade
              och människor som är över 80 år.
            </seg>
          </u>
          <note type="speaker">
            Anf. 54 CARINA ADOLFSSON ELGESTAM (s):
          </note>
          <u>
            <seg>
              Herr talman! Då har alltså de pensionärer eller äldre som bor
              på landsbygden att se fram emot att det här avtalet ska bli klart.
              Det är 19 dagar kvar.
            </seg>
          </u>
          <u>
            <seg>
              De lantbrevbärare i Kronobergs län som jag har pratat med vet
              ingenting om hur det ska bli efter den 28 november, precis som
              den pensionärsorganisation som jag också har haft samtal med.
              De vet ingenting, men förhoppningsvis omfattas de av dessa utsträckta
              tjänster. Då kommer de att gälla även i Kronobergs län. Men man
              kan ändå känna att det brinner i knutarna och att det kanske inte
              har varit den allra bästa planeringen.
            </seg>
          </u>
          <u>
            <seg>
              Jag hoppas att det som ministern nu säger kommer att gälla alla
              äldre i hela Sverige som då kommer att få tillgång till betalningstjänster
              via lantbrevbäringen, och att den andra upphandlingen av någon
              anledning bara berör vissa delar av Sverige. Det sista ministern
              sade ska i så fall klargöra att även folk som bor på landsbygden
              i Småland och är äldre får möjlighet att ta ut och sätta in pengar,
              så att de äldre inte kommer i kläm.
            </seg>
          </u>
          <note type="speaker">
            Anf. 55 Statsrådet ÅSA TORSTENSSON (c):
          </note>
          <u>
            <seg>
              Herr talman! Jag vill upprepa att när det gäller dem som i dag
              har rätt till utsträckt lantbrevbärarservice, alltså de som är
              över 80 år och de som har funktionsnedsättning och som i dag har
              rätt till kassaservice genom så kallad utsträckt lantbrevbärarservice,
              är anbudsförfarandet avklarat. Post- och telestyrelsen arbetar
              just nu med avtal, men det är inte klart än. Jag är den första
              att beklaga att det inte är klart än, för jag förstår den oro
              som situationen har lett till.
            </seg>
          </u>
          <u>
            <seg>
              I dag är det ca 1 700 personer som har rätt till utsträckt lantbrevbärarservice,
              och det är detta som Post- och telestyrelsen just nu arbetar med.
              Av vem och hur den tjänsten kommer att utföras kan jag inte svara
              på i dag. Det arbetet pågår, men det ska lösas.
            </seg>
          </u>
          <note>
            Överläggningen var härmed avslutad.
          </note>
          <note>
            10 § Svar på interpellation 2008/09:82 om tågtrafiken på Ostkustbanan
          </note>
          <note type="speaker">
            Anf. 56 Statsrådet ÅSA TORSTENSSON (c):
          </note>
          <u>
            <seg>
              Herr talman! Hans Stenberg har frågat mig vilka åtgärder jag
              kommer att vidta för att det ska upprätthållas en väl fungerande
              tågtrafik på Ostkustbanan.
            </seg>
          </u>
          <u>
            <seg>
              Jag håller med Hans Stenberg om bedömningen av Ostkustbanans
              stora betydelse och vikten av att tågtrafiken fungerar väl mellan
              Stockholm och Sundsvall. Under senare år har efterfrågan på spårkapacitet
              på Ostkustbanan ökat påtagligt på grund av att allt fler vill
              resa och transportera gods. Den förbättrade persontrafiken på
              järnväg har till exempel lyckats konkurrera mycket väl med flygtrafik
              längs Norrlandskusten upp till och med Sundsvallsregionen. Denna
              positiva utveckling sätter dock fokus på de brister som Ostkustbanan
              har. Det är speciellt brist på kapacitet och framkomlighet mellan
              Gävle och Sundsvall där banan är enkelspårig.
            </seg>
          </u>
          <u>
            <seg>
              Regeringen har i budgetpropositionen för 2009 föreslagit en närtidssatsning
              som innebär att projekt successivt kan startas under 2009 och
              2010. Vissa av dessa finns på Ostkustbanan. Exempelvis kan Banverket
              sätta i gång med att bygga dubbelspår mellan Skutskär och Furuvik.
              De kan också genomföra kapacitetshöjande åtgärder mellan Gävle
              och Sundsvall med hjälp av närtidssatsningen. Investeringarna
              på Ostkustbanan i närtidssatsningen inleds 2009 och 2010 och slutförs
              efter 2010. Den förbättrade kapaciteten är mycket viktig för att
              på ett tillfredställande sätt klara den kommande efterfrågeökningen
              på spårkapacitet till och från Norrland. Den ökade efterfrågan
              uppstår bland annat på grund av att Botniabanan och Ådalsbanan
              öppnas för trafik om några år.
            </seg>
          </u>
          <u>
            <seg>
              I infrastrukturpropositionen Framtidens resor och transporter
              presenterar regeringen en ekonomisk ram på totalt 417 miljarder
              kronor som under åren 20102021 ska avsättas för infrastrukturåtgärder.
              Nu följer att de regionala företrädarna och trafikverken inom
              den givna ramen ska presentera förslag på åtgärder och prioriteringar.
              Regeringen beslutar sedan vilka konkreta åtgärder som ska ingå
              i respektive planer.
            </seg>
          </u>
          <u>
            <seg>
              När det gäller SJ:s planer är det inte regeringens uppgift att
              uttala sig om vad som är det rätta utbudet på en viss sträcka
              där kommersiell trafik bedrivs. Regeringens fokus ligger i stället,
              vid sidan av att förbättra infrastrukturen, på att förbättra marknadens
              sätt att fungera. När tjänsterna utformas bör det vara resenärernas
              behov som ska stå i centrum. Regeringen har av den anledningen
              för avsikt att under nästa år till riksdagen lämna förslag till
              ökad konkurrens mellan kommersiella aktörer på persontrafikmarknaden
              för järnväg. Det betyder att fler företag än SJ ska kunna bedriva
              företagsekonomiskt lönsam trafik, samtidigt som resenärernas krav
              på kvalitet och tillgänglighet inte ska få stå tillbaka. Det är
              min övertygelse att fler producenter på marknaden ökar antalet
              kreativa lösningar, vilket i sin tur gynnar ett mer hållbart resande.
            </seg>
          </u>
          <note>
            Då Hans Stenberg, som framställt interpellationen, anmält att
            han var förhindrad att närvara vid sammanträdet medgav talmannen
            att Raimo Pärssinen i stället fick delta i överläggningen.
          </note>
          <note type="speaker">
            Anf. 57 RAIMO PÄRSSINEN (s):
          </note>
          <u>
            <seg>
              Herr talman! Tack, ministern, för svaret! Det här är en sådan
              där underbart konkret interpellation. Det är inte alltid man har
              möjlighet att ställa sådana direkta frågor.
            </seg>
          </u>
          <u>
            <seg>
              Jag kan konstatera att när jag frågar om ministern är bekymrad
              över SJ:s planer på att dra in kvällstågen mot Norrland svarar
              ministern med en lång utläggning om infrastrukturplaner på 417
              miljarder kronor och en plan som sträcker sig till 2021. Det kan
              i och för sig vara tjusigt.
            </seg>
          </u>
          <u>
            <seg>
              Det första jag vill säga är att jag håller med ministern om bedömningen
              att Ostkustbanan är väldigt viktig, och att det är oerhört viktigt
              att trafiken fungerar väl också norröver från Stockholm.
            </seg>
          </u>
          <u>
            <seg>
              Men frågan var ganska enkelt ställd. Vi har fått reda på att
              SJ planerar att dra in eller ställa in tåg. Det ska inte gå längre
              än till Gävle från 20.00 från Stockholm. Man kommer dessutom att
              minska antalet vagnar. Det blir en förstaklassvagn mindre på morgonen
              och en på eftermiddagen. Det här kommer då att ske när man ändrar
              tidtabellen. Det blir väl någon gång i december.
            </seg>
          </u>
          <u>
            <seg>
              Jag och många andra åker tåg på den här sträckan. Den är väldigt
              vältrafikerad. Det är mycket folk som åker. Det är också en lönsam
              sträcka för SJ.
            </seg>
          </u>
          <u>
            <seg>
              Men då blir frågan: Är ministern bekymrad över det här? Är det
              acceptabelt att man försämrar tågtrafiken norrut?
            </seg>
          </u>
          <u>
            <seg>
              Om det inte är det undrar jag vad vi ska göra för att man ska
              kunna upprätthålla en trafik även norrut.
            </seg>
          </u>
          <u>
            <seg>
              Man kan ju tänka sig att det är många som är nere i Stockholm
              i affärer det kan handla om politik eller annat. Då måste de åka
              hem redan vid 18-tiden för att ta sig norrut. Det här är inte
              bra.
            </seg>
          </u>
          <u>
            <seg>
              Jag tror självklart att ministern håller med om att det här inte
              är bra. Därför kan det inte heller vara ett bra svar när ministern
              säger att hon inte har någon anledning att uttala sig om SJ:s
              planer. Självklart har hon det. Det finns också ett ägaransvar.
            </seg>
          </u>
          <u>
            <seg>
              Det är kapacitetsbrist på den här järnvägssträckan. När får vi
              ett annat tåg som ska ersätta det som SJ drar in? Det vet vi inte
              heller. Det är därför jag säger: Om jag ska åka till Söderhamn
              vill jag kanske ha en anslutning in i landet, eller om jag ska
              åka till Hudiksvall och ta mig in till Delsbo, och då måste jag
              lämna Stockholm ganska tidigt.
            </seg>
          </u>
          <u>
            <seg>
              Det här borde rimligtvis även minister Torstensson vara intresserad
              av att kunna lösa på ett hyfsat sätt.
            </seg>
          </u>
          <u>
            <seg>
              Det är många gånger som vi norrlänningar har fått stå här, oavsett
              regering, höll jag på att säga, och ifrågasätta SJ:s planer på
              att dra in tåg. Det kan vara tåg mot Östersund, eller det kan
              vara tåg mot Sundsvall. Nu är vi återigen i den situationen.
            </seg>
          </u>
          <u>
            <seg>
              Våra kommuner är också väldigt angelägna om att den här möjligheten
              att röra sig finns. Vi har också större arbetsmarknadsområden.
              Jag känner kvalificerade duktiga människor som dagpendlar. Ibland
              kan det hända att man måste jobba över och så vidare. Möjligheten
              att röra sig är oändligt viktig.
            </seg>
          </u>
          <u>
            <seg>
              Jag frågar igen om det är acceptabelt att man genomför en sådan
              här förändring. Dessutom gör man det på det viset att man inte
              har någon som helst dialog med kommunerna eller med länsstyrelser.
              Vad kan man göra från regeringens håll för att se till att det
              blir en sådan här dialog? Man kan ju inte bara gömma sig och säga
              att det är SJ som styr det här. Det måste finnas en vilja också
              från regeringens sida.
            </seg>
          </u>
          <u>
            <seg>
              Snälla Åsa Torstensson, se till att vi norrlänningar kan få behålla
              det här tåget!
            </seg>
          </u>
          <note type="speaker">
            Anf. 58 LARS LINDÉN (kd):
          </note>
          <u>
            <seg>
              Herr talman! Jag vill verkligen understryka det som Hans Stenberg
              tar upp i interpellationen. Det här är en angelägen fråga.
            </seg>
          </u>
          <u>
            <seg>
              Vi som ofta åker på den här sträckan måste med rätta ställa oss
              frågan varför det så ofta är förseningar. Det är fler än någonsin.
              Det handlar om signalfel. Det handlar om lokfel. Det är elledningar
              som inte fungerar med mera. Man funderar på om det inte är just
              konkurrens som behövs ministern lovade att det ska bli större
              konkurrens på de här linjerna.
            </seg>
          </u>
          <u>
            <seg>
              Men allt det här skapar förseningar. Med bristen på dubbelspår
              blir det dessutom svårt att köra i kapp om det är kortare förseningar.
              Det blir snarare värre och värre utmed sträckan.
            </seg>
          </u>
          <u>
            <seg>
              Senast var jag stående i Gävle i två och en halv timme för att
              de skulle ordna fram ersättningsbussar. Man tycker att det borde
              gå att ha bättre beredskap än så.
            </seg>
          </u>
          <u>
            <seg>
              Många av passagerarna på de här tågen reste för några år sedan
              med bil och flyg, för det var det smidigaste. De har i takt med
              ökad miljömedvetenhet gått över till tåg, och det är väldigt positivt.
              Man har dessutom upptäckt att när man åker tåg så tar det inte
              3 timmar och 20 minuter till Sundsvall, utan man får 3 timmar
              och 20 minuter. Det är skillnad, om man jämför med bil och flyg,
              som inte är så nyttigt.
            </seg>
          </u>
          <u>
            <seg>
              Den här utvecklingen har varit positiv ur miljösynpunkt, som
              jag sade, och gett resenärerna en bättre livskvalitet, resekvalitet,
              jämfört med att sitta och åka bil och flyga.
            </seg>
          </u>
          <u>
            <seg>
              Att man nu dessutom varslar om att det ska bli färre avgångar
              i bägge riktningar gör inte situationen bättre för oss som är
              beroende av att kunna resa på de här sträckorna.
            </seg>
          </u>
          <u>
            <seg>
              Jag förutsätter att statsrådet verkligen tar den oro på allvar
              som interpellanten och vi övriga framför och ser till att det
              snarast satsas på att tågen ska bli ännu snabbare och punktligare
              och att det blir fler avgångar.
            </seg>
          </u>
          <u>
            <seg>
              Vi i Medelpad är glada åt att statsrådet har satsat på infrastrukturen
              när det gäller E 4:an genom Sundsvall och bron där. Det blir väldigt
              bra på många sätt. Nu hoppas jag också att järnvägen ska få en
              chans att fungera, för blir det sämre och sämre med järnvägen
              är det risk att folk återgår till bilar och flyg, och det är väl
              inte det bästa.
            </seg>
          </u>
          <u>
            <seg>
              Att vi släpper loss konkurrensen på sträckan tror jag är viktigt,
              för ibland har man känslan av att de tror att de kan bete sig
              hur slarvigt som helst och ändå få passagerare.
            </seg>
          </u>
          <note type="speaker">
            Anf. 59 JASENKO OMANOVIC (s):
          </note>
          <u>
            <seg>
              Herr talman! Jag tackar ministern för svaret. Vi har behov av
              att investera i infrastruktur fram till 2021. Det är vi överens
              om. Vi har i vår budgetmotion lagt ytterligare 40 miljarder utöver
              det som regeringen lägger. Vi är överens om att behovet finns.
            </seg>
          </u>
          <u>
            <seg>
              Vi pratar om sträckan SundsvallStockholm. Men man åker inte bara
              fram till Sundsvall. Det finns anslutningar vidare till Härnösand,
              Kramfors, Sollefteå och Långsele. Det är alltså inte bara fram
              till Sundsvall man åker, utan det finns även de som åker längre
              bort och använder sig av det här tåget.
            </seg>
          </u>
          <u>
            <seg>
              Jag kan instämma i det som Lars Lindén säger när det gäller både
              förseningar och att man får de här 3 timmarna och 20 minuterna.
              Det är många statsanställda som åker tåg. Det är mycket glädjande
              att statsanställda föregår med gott exempel och åker tåg.
            </seg>
          </u>
          <u>
            <seg>
              Men vi kan inte stå här i kammaren och säga till den som vill
              åka till Sundsvall eller längre norrut den 19 december kl. 20:
              Vi håller på att bygga. Till 2021 ska det vara klart.
            </seg>
          </u>
          <u>
            <seg>
              Det kan vi inte göra. Vi måste se till att behålla tågpassagerare
              på de lönsamma sträckorna även Lars påpekar att det här är lönsamt.
              Vad händer annars? Man byter transportmedel. Man kanske kan använda
              bil i stället. Man kan använda flyg.
            </seg>
          </u>
          <u>
            <seg>
              Dessutom står det i samma infrastrukturproposition att Midlanda,
              SundsvallHärnösands flygplats placerad i Timrå, inte längre ska
              subventioneras av staten. Regionen drabbas dubbelt. Flygplatsen
              drar man undan benen för, och man ska också dra in möjligheten
              att resa ned till Stockholm. Man borde se över detta. Jag hoppas
              att statsrådet tar våra funderingar på allvar. Vi norrlänningar
              står inte alltid i främsta position och har inte alltid strålkastaren
              på oss. Vi måste många gånger kämpa för att bli hörda och sedda.
            </seg>
          </u>
          <u>
            <seg>
              Det är viktigt också ur ett annat perspektiv. Det finns ett ganska
              stort näringsliv i regionen. Handelskammaren i Sundsvall har bara
              för någon vecka sedan påpekat hur viktigt det ministern säger
              är, och Socialdemokraterna har som sagt anslagit 40 miljarder
              mer i infrastrukturbyggande. Vi vill att fler ska åka tåg. Vikten
              av främst tåget men även flygplatsen för näringslivet i regionen
              är ofantligt stor. Jag hoppas att statsrådet i debatten kan komma
              med ett lite mer konkret svar på en konkret fråga.
            </seg>
          </u>
          <note type="speaker">
            Anf. 60 Statsrådet ÅSA TORSTENSSON (c):
          </note>
          <u>
            <seg>
              Herr talman! Jag uppskattar verkligen interpellationen, som har
              med tågtrafiken på Ostkustbanan att göra. Men det är förvånande
              att Raimo Pärssinen försöker tolka om vad interpellanten, som
              inte ville vara närvarande här, egentligen efterfrågar. Det står
              rakt upp och ned i interpellationen: Jag vill därför fråga statsrådet
              vilka åtgärder hon kommer att vidta för att det upprätthålls en
              väl fungerande tågtrafik på Ostkustbanan.
            </seg>
          </u>
          <u>
            <seg>
              Här och nu gör jag precis det som ni socialdemokrater har missat
              under tolv år. Jag lägger dit nya resurser, för Banverket har
              tidigare inte fått tillräckligt mycket pengar för drift och underhåll.
              Vi ålägger Banverket att 2009 och 2010 vidta åtgärder för att
              komma till rätta med det som ni beskriver: signalproblem och kapacitetsbrister.
              Det handlar om ordinarie underhåll som borde ha utförts tidigare
              då hade ni inte behövt sitta i den situationen. Jag tror nog att
              båda socialdemokratiska debattörer ska vara lite försiktiga med
              sin kritik mot vilka åtgärder som här och nu läggs på kapacitetshöjning,
              till exempel mellan Gävle och Sundsvall.
            </seg>
          </u>
          <u>
            <seg>
              Jag är förvånad över Raimo Pärssinen. Jag tror att Raimo Pärssinen
              som interpellant vet att SJ AB är ett bolag som ska skötas med
              avkastningskrav. Regeringen styr inte, utom via ägarstyrning.
              Däremot har jag som infrastrukturminister ambitioner att i närtid
              lägga resurser till Banverket som riksdagen under hösten kommer
              att hantera i ordinarie budget. En stor del av de nya 10 miljarderna
              2009 och 2010 läggs på kapacitetshöjning och bättre underhåll
              för att modernisera banorna. Det krävs i dag för att ni som pendlare
              och järnvägsresenärer inte ska behöva vara så frustrerade som
              ni beskriver.
            </seg>
          </u>
          <note type="speaker">
            Anf. 61 RAIMO PÄRSSINEN (s):
          </note>
          <u>
            <seg>
              Herr talman! Jag hade inte tänkt höja rösten, ta i och kritisera.
              Jag har ställt en konkret fråga som handlar om tågavgångar norrut.
              Får SJ göra som de har tänkt och vill göra kommer det att ställa
              till stora bekymmer som är kopplade till möjligheten att resa.
              Resor är alltid kopplade till möjligheter att göra affärer, jobba
              eller studera.
            </seg>
          </u>
          <u>
            <seg>
              Vi får höra att det minsann är Socialdemokraternas fel att SJ
              håller på och ställer till det. Visst kan vi ha en interpellationsdebatt
              om infrastruktur. Det har jag gärna med ministern. Men just nu
              har jag en oerhört konkret fråga som handlar om det minskade antalet
              avgångar norrut, mot Norrland efter ostkusten.
            </seg>
          </u>
          <u>
            <seg>
              Jag är helt övertygad om att det finns konsensus i hela riksdagen
              om att järnvägen är en transportmöjlighet som måste bli bättre
              och mer tillgänglig för att vi ska klara klimat och annat. Det
              är jättebra, och det råder inget tvivel om den saken. Men just
              nu är jag väldigt konkret och nära.
            </seg>
          </u>
          <u>
            <seg>
              Jag undrar om ministern anser att det finns möjlighet att låta
              den gamla devisen bli en hedersparoll igen: Låt hela Sverige leva!
              Varför ska inte vi kunna ha de möjligheterna här? Är det så att
              vi har en infrastrukturminister som säger att det inte är regeringen
              som styr? Visserligen har man ett ägaransvar, men det är inte
              regeringen som styr. Är det det vi ska gå ut och berätta i morgon?
            </seg>
          </u>
          <u>
            <seg>
              SJ har de här planerna på försäljning, men man har inte gått
              ut och haft någon dialog med berörda kommuner eller länsstyrelser
              om detta. Ska vi nöja oss när vi står i riksdagens kammare och
              säga: Nej, det här är ingenting som vi styr; det är SJ som gör
              det? Jag tänker inte på något vis föra någon typ av polemik eller
              retorik, men jag blir, herr talman, lite trött på att olika statsråd
              säger att det finns en egen styrelse som sköter Försäkringskassan
              eller vad det nu månde vara. Det måste finnas möjligheter för
              politiken att balansera upp de ojämlikheter som finns i Sveriges
              avlånga land.
            </seg>
          </u>
          <u>
            <seg>
              Därifrån kommer den gamla devisen: Låt hela Sverige leva. Ge
              dem och oss samma förutsättningar. Låt inte SJ själv få ställa
              till så att det blir sämre för de kommuner som finns utefter Ostkustbanan.
              Låt oss inte nöja oss med att säga: Okej, det styr och gör som
              det vill. Jag är inte nöjd med det. Jag tror inte heller att minister
              Torstensson innerst inne är nöjd med det.
            </seg>
          </u>
          <u>
            <seg>
              Frågan är: Kan vi göra någonting åt det? Jo, vi kan belysa det
              här i kammaren och lyfta upp en diskussion om det. Vi kan gå ut
              brett och säga att de här planerna finns och att vi har fått reda
              på dem. Låt oss ta en diskussion med alla berörda utefter Ostkustbanan
              och se vad de tycker om det.
            </seg>
          </u>
          <u>
            <seg>
              Skulle de nöja sig med beskedet att regeringen inte styr? Ministern
              och även talmannen får faktiskt ursäkta mig, men det här duger
              inte som svar. Vi måste gemensamt kunna göra någonting åt det.
              Det är något som jag tror att vi norrlänningar känner att vi kan
              göra över partigränserna.
            </seg>
          </u>
          <u>
            <seg>
              Återigen: Visa lite större intresse för den konkreta frågan.
              Jag ber er om det.
            </seg>
          </u>
          <note type="speaker">
            Anf. 62 LARS LINDÉN (kd):
          </note>
          <u>
            <seg>
              Herr talman! Jag håller med statsrådet om att det finns brister
              och att de har blivit allt större. Det har som orsak att den förra
              regeringen inte satsade tillräckligt. Jag håller med om det. Men
              nu är vi där vi är. Vi kan inte bara peka ut vem som har gjort
              fel, utan nu har vi ansvaret och måste göra någonting åt det.
            </seg>
          </u>
          <u>
            <seg>
              Det är på underhållssidan som det finns brister på många håll.
              Ta bara en så enkel sak som att lyssna på radio när man åker.
              Det är så fint att man får låna en grej att stoppa i öronen och
              koppla in. Då hör man alla tre kanalerna på en gång. Efter fem
              minuter orkar man inte lyssna något mer.
            </seg>
          </u>
          <u>
            <seg>
              Hur tänker de egentligen? Det verkar som att allting bara får
              rasa. Det finns ägarstyrning, fastän det inte är statsrådet som
              står för den. Vi måste påverka dem som företräder staten i SJ:s
              styrelse så att de verkligen prioriterar rätt. Det måste vara
              något fel när man låter det förfalla så här. Vi som åker ofta
              känner att det blir allt sämre på flera punkter.
            </seg>
          </u>
          <u>
            <seg>
              Jag vill uppmuntra statsrådet att snabbt satsa på att det blir
              konkurrens på de här linjerna. Det borde egentligen vara rena
              guldlinjerna med så många människor som reser. Att man inte avsätter
              en del av överskottet för att hålla standarden är en skandal.
            </seg>
          </u>
          <note type="speaker">
            Anf. 63 JASENKO OMANOVIC (s):
          </note>
          <u>
            <seg>
              Herr talman! Det är mycket intressant. I propositionen säger
              regeringen att man föreslår att Midlanda flygplats, det vill säga
              SundsvallHärnösands flygplats, inte längre ska vara statlig med
              motiveringen att det finns andra fungerande kommunikationer. Är
              det bil eller buss man menar? Förmodligen menar man inte tåget,
              eftersom tåget dras in.
            </seg>
          </u>
          <u>
            <seg>
              Oron för att tåget dras in är inte obefogad. Vi vet hur det var
              tidigare. Flera X 2000-tåg gick tidigare till Härnösand. Man drog
              in dem, och nu finns det bara ett par tåg som går till Härnösand.
              Nu är det Sundsvalls tur att få ett par linjer till och från indragna.
            </seg>
          </u>
          <u>
            <seg>
              Menar regeringen när nu tågtrafiken försämras att vi kan ta tillbaka
              den delen av infrastrukturen, och säga att Midlanda flygplats
              inte ska vara statlig? Är det meningen när statsrådet säger: Det
              är SJ:s problem?
            </seg>
          </u>
          <u>
            <seg>
              Det blir uppenbarligen ett infrastrukturproblem och ett transportproblem
              för oss i regionen. Om vi inte får någon flygplats, inget tåg
              och inte får möjligheten att ha bra flygkommunikationer och tågkommunikationer,
              hur ska då regionen kunna växa och utvecklas vidare?
            </seg>
          </u>
          <note type="speaker">
            Anf. 64 Statsrådet ÅSA TORSTENSSON (c):
          </note>
          <u>
            <seg>
              Herr talman! Jag har varit i Sundsvall av flera andra anledningar.
              Det har till exempel handlat om att skapa bra förutsättningar
              för effektiva transporter på väg. Det är naturligtvis en viktig
              del som många också efterfrågar.
            </seg>
          </u>
          <u>
            <seg>
              Jag vänder mig återigen till Raimo Pärssinen, som inte har ställt
              interpellationen. Jag vill ändå till den som läser protokollet
              hänvisa till att svaret jag ger är svar på frågeställningen.
            </seg>
          </u>
          <u>
            <seg>
              Regeringen satsar nya miljarder på järnvägsinfrastruktur för
              att förbättra till exempel tågtrafiken på Ostkustbanan. Det är
              en åtgärd just för att de resenärer som Raimo Pärssinen hänvisar
              till inte ska bli frustrerade över ständiga signalavbrott eller
              andra problem.
            </seg>
          </u>
          <u>
            <seg>
              Det är de åtgärderna som Banverket har att direkt börja arbeta
              med under år 2009 och 2010. Jag tror också att Raimo Pärssinen
              i interpellantens ställe förstår när jag säger att SJ AB är ett
              kommersiellt bolag med avkastningskrav. Regeringen styr via sedvanlig
              ägarstyrning.
            </seg>
          </u>
          <u>
            <seg>
              Sedan vill jag vända mig till Jasenko Omanovic. Jag har inte
              sagt någonting om att SJ är ett problem. SJ har enligt den information
              jag har kunnat ta del av själv valt att göra detta. Man hänvisar
              till att det är relativt få som reser norr om Gävle den sista
              turen.
            </seg>
          </u>
          <u>
            <seg>
              Man vill optimera sina resurser på andra ställen via de fordon
              som man har tillgång till. Det är SJ:s eget ställningstagande
              att göra den värderingen med hänvisning till att man kan använda
              sig av fordonen på ett effektivare sätt någon annanstans.
            </seg>
          </u>
          <u>
            <seg>
              Jag är den förste att bejaka, Raimo Pärssinen, att det finns
              utrymme för fler än SJ just för att möta resenärernas behov. Det
              handlar om att mycket tydligt sätta resenären i fokus.
            </seg>
          </u>
          <u>
            <seg>
              Även om inte ärendet hör hemma i den här interpellationsdebatten
              kan jag nämna att Norrtåg är ett praktexempel. Där vill man nu
              gå vidare och hitta former där SJ inte har varit intresserat av
              att köra persontrafik på spår. Det ska bli mycket intressant att
              följa det. Det sätter just resenären i fokus.
            </seg>
          </u>
          <note type="speaker">
            Anf. 65 RAIMO PÄRSSINEN (s):
          </note>
          <u>
            <seg>
              Herr talman! Tack för diskussionen, ministern. Jag försöker att
              hålla den på en mycket konkret nivå. Jag har tidigare sagt att
              det finns stor konsensus om att satsa på järnväg för att klara
              klimatet framöver.
            </seg>
          </u>
          <u>
            <seg>
              Ministern Åsa Torstensson talar om att sätta resenären i fokus.
              Det är jättebra om regeringen gör det. Men det vore ännu bättre
              om också SJ gjorde det och på så vis kunde garantera att vi kan
              ha sena avgångar från Stockholm som går norrut.
            </seg>
          </u>
          <u>
            <seg>
              Det är relativt få som åker. Då kan man ha marknadsmässiga principer.
              Man kan räkna ut något delningstal som säger att det måste vara
              över ett visst antal som åker tåg, annars slår vi igen.
            </seg>
          </u>
          <u>
            <seg>
              Eller så säger man att det också är stora möjligheter för Norrland
              att utvecklas så att det blir fler som åker, med tanke på att
              det är bra för klimatet och så vidare.
            </seg>
          </u>
          <u>
            <seg>
              Nog borde det rimligtvis finnas också en tanke från regeringens
              sida när man har samtal med SJ och andra och också med de kommuner
              som finns efter Norrlandskusten och säger att det är klart att
              vi ska försöka att gemensamt se till möjligheter finns även för
              er.
            </seg>
          </u>
          <u>
            <seg>
              Min konkreta fråga är om ministern är beredd att finnas med i
              ett sådant arbete och inte bara säga: Detta är en sak för SJ,
              det är inte regeringen som styr.
            </seg>
          </u>
          <u>
            <seg>
              Det är inte roligt för Söderhamns och Hudiksvalls kommuner att
              få höra att det faktiskt är SJ som bestämmer det här helt och
              hållet. Vi tror faktiskt att politik kan göra skillnad, och politik
              ska också göra skillnad. Låt hela Sverige leva och låt också hela
              Norrland leva! Men se då till att SJ inte får genomföra de här
              försämringarna för oss. Det är tredje gången nu jag står i talarstolen
              här i riksdagens kammare och säger: Snälla ministern, lyssna på
              oss!
            </seg>
          </u>
          <note type="speaker">
            Anf. 66 Statsrådet ÅSA TORSTENSSON (c):
          </note>
          <u>
            <seg>
              Herr talman! Jag tror att det återigen är viktigt att jag upprepar
              det Raimo Pärssinen säger om att det är för få personer som åker
              tåg till Sundsvall. Det är inte jag som säger det. Det är bäst
              att upprepa detta. Det finns en förmåga hos socialdemokratiska
              interpellanter att lägga ord i min mun som jag inte har sagt eller
              ens har tänkt att säga. Det här är en hänvisning till SJ:s egna
              prioriteringar och egna val.
            </seg>
          </u>
          <u>
            <seg>
              Mitt starka fokus vilket jag hoppas att vi har tillsammans med
              Socialdemokraterna även om det inte har visat sig tidigare vad
              gäller investeringar på järnvägssidan är just att både sätta resenären
              i fokus och skapa förutsättningar att ha en modern järnvägsinfrastruktur
              och en modern struktur som möter resenärerna. Anledningen är att
              jag tror att man med en mångfald operatörer också skapar förutsättningar
              att möta resenärerna på det sätt som Raimo Pärssinen efterlyser.
            </seg>
          </u>
          <u>
            <seg>
              Jag tycker att det är oerhört viktigt att vi för den debatten.
              Det är klart att resenärer har olika behov beroende på hur de
              pendlar och på vilken generation de tillhör. Det är viktigt att
              möta alla generationer i dag, så att människor inte väljer att
              lämna tåget.
            </seg>
          </u>
          <u>
            <seg>
              Det är därför jag sätter fokus i närtidssatsningen på att vidta
              åtgärder för att förbättra banan så att de tåg som går i dag via
              SJ:s regi blir bättre och har större punktlighet. Det beror ofta
              på spåren eller spårkapacitet. Allt detta har vi satt fokus på
              när vi har lagt pengar till Ostkustbanan i närtidssatsningen.
            </seg>
          </u>
          <note>
            Överläggningen var härmed avslutad.
          </note>
          <note>
            11 § Svar på interpellation 2008/09:49 om växande vårdköer
          </note>
          <note type="speaker">
            Anf. 67 Socialminister GÖRAN HÄGGLUND (kd):
          </note>
          <u>
            <seg>
              Herr talman! Tommy Waidelich har frågat mig vilka åtgärder jag
              avser att vidta för att omgående minska vårdköerna.
            </seg>
          </u>
          <u>
            <seg>
              Landstingen har ett lagstadgat krav på sig att se till att alla
              medborgare får den vård de behöver i rimlig tid.
            </seg>
          </u>
          <note>
            Den förra socialdemokratiska regeringen slöt 2005 en överenskommelse
            med Sveriges Kommuner och Landsting om en nationell vårdgaranti.
            Vårdgarantin gäller från och med den 1 november 2005 och omfattar
            all planerad vård. Den innebär ett åtagande för landstingen att
            erbjuda behandling inom 90 dagar från det att beslut om behandling
            har fattats.
          </note>
          <u>
            <seg>
              Baserat på de uppföljningar som Socialstyrelsen och Sveriges
              Kommuner och Landsting har genomfört kunde vi i alliansregeringen
              snabbt konstatera att den överenskommelse om vårdgaranti som den
              Socialdemokratiska regeringen slutit inte fungerar. Överenskommelsen
              ställer alltför vaga krav och kräver ingen tydlig motprestation
              av landstingen för de pengar som de får. Detta har lett till att
              väntetiderna i vården inte minskar, att flera landsting inte uppfyller
              garantin och att variationerna är stora, både mellan landstingen
              och mellan olika specialitetsområden.
            </seg>
          </u>
          <u>
            <seg>
              Vi i regeringen anser inte att detta är en acceptabel utveckling.
              Patientens möjligheter att få vård i tid och att själv välja vårdgivare
              och vårdtillfälle behöver snabbt förbättras. Väntetiderna och
              köerna måste kortas.
            </seg>
          </u>
          <u>
            <seg>
              Regeringen har därför tagit flera initiativ för att korta köer
              och få vårdgarantin att fungera.
            </seg>
          </u>
          <u>
            <seg>
              Under 2007 tillsatte regeringen en utredning med uppgift att
              lämna förslag på hur den nationella vårdgarantin och det fria
              vårdvalet kan regleras i lag. Utredningen kommer att presentera
              sitt slutbetänkande med lagförslag i december 2008.
            </seg>
          </u>
          <note>
            I budgetpropositionen för 2009 aviserar regeringen också en särskild
            tillgänglighetssatsning om 1 miljard kronor per år från och med
            2010.
          </note>
          <u>
            <seg>
              Syftet med satsningen är att stimulera en snabb tillgänglighetsförbättring
              liksom ett långsiktigt hållbart effektiviserings- och kvalitetsarbete
              för att åstadkomma bestående förbättringar av tillgängligheten.
              Dessa pengar kommer att fördelas efter prestation. De resultat
              som landstingen uppnår under 2009 kommer att premieras under 2010.
              Regeringen avser att ingå en överenskommelse med Sveriges Kommuner
              och Landsting om de kriterier som landstingen ska uppfylla för
              att få del av tillgänglighetspengarna.
            </seg>
          </u>
          <u>
            <seg>
              Regeringen stöder dessutom redan landstingen i deras arbete med
              att korta köer och genomföra vårdgarantin. Under 2007 tillfördes
              landstingen 750 miljoner kronor extra och för 2008 och 2009 tillförs
              500 miljoner kronor per år för detta arbete.
            </seg>
          </u>
          <u>
            <seg>
              Som framgår tar regeringen väntetiderna i vården på största allvar
              och arbetar långsiktigt för att hjälpa landstingen att korta köerna
              i vården och för att vårdgarantin ska fungera så att alla patienter
              kan känna trygghet i att få vård i tid.
            </seg>
          </u>
          <note type="speaker">
            Anf. 68 TOMMY WAIDELICH (s):
          </note>
          <u>
            <seg>
              Herr talman! Jag vill tacka för svaret, även om jag hade hoppats
              på ett annat svar. Vi har sett under de senaste åren hur vårdköerna
              ökar. Särskilt här i Stockholms läns landsting har vårdköerna
              ökat dramatiskt. Vi har i dag totalt sett 66 000 patienter som
              väntar på vård bara i Stockholms läns landsting.
            </seg>
          </u>
          <u>
            <seg>
              Ökningen av det antal patienter som ska omfattas av vårdgarantin
              motsvarar 156 procent. Om man tittar bara på barnsjukvården ser
              man att antalet barn som väntar på att komma till barnmedicinsk
              mottagning har ökat med över 200 procent bara under 2007 och 2008.
            </seg>
          </u>
          <u>
            <seg>
              Jag tycker att socialministern gör det väldigt lätt för sig genom
              att säga att detta beror på att den gamla regeringen hade en vag
              eller diffus vårdgaranti. Så är det inte. Om man tittar på utvecklingen
              sedan den vårdgarantin sjösattes i november 2005 ser man att köerna
              minskade det första året. Men sedan ni tog över har de ökat.
            </seg>
          </u>
          <u>
            <seg>
              Jag tycker att det är viktigt för en regering att verkligen ta
              ansvar för den situation man är ansvarig för. Ni har ändå suttit
              och styrt i två år, så det är lättvindigt när ni skyller ifrån
              er på en tidigare regering.
            </seg>
          </u>
          <u>
            <seg>
              Man ska också komma ihåg att vad som samtidigt har hänt är att
              till exempel här i Stockholms läns landsting har man öppnat upp
              och fattat beslut om att tillåta försäkringspatienter på alla
              sjukhus. På det här sättet skapar man en gräddfil för dem som
              har råd att betala för sig. Man blandar offentliga och privata
              pengar. Det är inte speciellt svårt att se vad konsekvensen kommer
              att bli i en situation när vårdköerna ökar kraftigt och det samtidigt
              skapas en gräddfil. Då kommer de som inte orkar stå och köa att
              betala privat, och vi kommer att få de här så kallade gräddfilerna
              i vården.
            </seg>
          </u>
          <u>
            <seg>
              På så sätt tycker jag att situationen med de ökade vårdköerna
              är dubbelt allvarlig. De drabbar inte bara dem som väntar på operation,
              utan de skapar också gräddfiler i vården och en mer orättvis sjukvård.
            </seg>
          </u>
          <u>
            <seg>
              Jag vill fråga socialministern: Är det egentligen regeringens
              lösning på de ökade vårdköerna att privat kunna beta av en del
              av köerna och slippa skattefinansiera?
            </seg>
          </u>
          <note type="speaker">
            Anf. 69 FINN BENGTSSON (m):
          </note>
          <u>
            <seg>
              Herr talman! Man får först tacka för socialministerns svar. Det
              är rätt så utförligt vad gäller alla de åtgärder som alliansregeringen
              vidtar för att mota ett problem som interpellanten beskriver en
              bakgrund till. Det är en bakgrund som jag över huvud taget inte
              kan förstå.
            </seg>
          </u>
          <u>
            <seg>
              Två år anses nu vara en ocean av tid jämfört med alla de tolv
              sammanhängande år som Socialdemokraterna tidigare har styrt. Under
              dessa år har man ackumulerat problem som har gjort att Sverige
              har blivit världsmästare i att vara sämst på att leverera sjukvård
              till sina medborgare. Detta bygger i grunden på en socialdemokratisk
              idépolitik som väl i sin tur närmast bygger på ett socialistiskt
              filosoferande om att man ska ha ett maximalt offentligt utförande
              och möjligtvis så få alternativ som möjligt.
            </seg>
          </u>
          <u>
            <seg>
              När nu alliansregeringen tar grepp för att bryta upp detta måste
              lagprocessen rimligen ta sin tid. Sedan kommer effekterna. Trots
              detta har, som socialministern också har belyst, många idéer från
              vårt valmanifest överförts till praktiska handlingar.
            </seg>
          </u>
          <u>
            <seg>
              Herr talman! Det som är extra störande i den här interpellationen
              är att läsa den sista meningen: Det är viktigare för regeringen
              att sänka skatter än att investera i vården.
            </seg>
          </u>
          <u>
            <seg>
              I ett radioprogram i går hörde jag en framträdande socialdemokratisk
              politiker i Umeå säga att det finns en väldigt dålig koppling
              mellan investeringar av skattemedel och resultat i välfärden.
              Det handlar mycket mer om att titta på kvalitetsarbete än att
              bara investera pengar rakt av.
            </seg>
          </u>
          <u>
            <seg>
              Är det då skattehöjningar som ska lösa problemet? Vi kan se vad
              som har lett fram till de här ofantliga vårdköerna som vi lider
              av och dignar under och som vi borde skämmas för inför patienter
              och inte minst när vi tittar utanför landet. Socialdemokraterna
              satte fler i utanförskap än vad som var rimligt under en högkonjunktur.
            </seg>
          </u>
          <u>
            <seg>
              En explosion av förtidspensionärer uppstod, och det leder naturligtvis
              till ökade utgifter från samhällets sida, vilket i sin tur leder
              till ökade skatter. Detta är klassisk socialdemokratisk politik.
              Men när man förtidspensionerar folk visar man att man också är
              hänsynslös inför förtidspensionärernas risk att drabbas av ökad
              sjuklighet. Detta ställer alltså ökade krav på sjukvården. Här
              ökar man utgifterna ytterligare, vilket leder till ytterligare
              skattehöjningar. På de allt färre som arbetar och är friska läggs
              en större börda. Sedan undrar interpellanten om lösningen inte
              är att återgå till att höja skatterna och sedan investera i samma
              dödfödda filosofi som har lett fram till denna stora massa av
              människor som väntar på att få vård.
            </seg>
          </u>
          <u>
            <seg>
              Jag undrar om inte socialministerns, alliansregeringens och majoritetens
              i denna kammare förslag att bland annat införa en skärpt nationell
              vårdgaranti och samtidigt arbeta med ett valfrihetssystem för
              patienterna, som också kräver ett ökat utbud av utförare, på ett
              mycket mer konkret och långsiktigt sätt äntligen kommer att börja
              beta av dessa köer. Det är inte trovärdigt när man hör från denna
              talarstol att alliansmajoriteten belastas för detta och att man
              under en så kort tid som två år ska rätta till flera år, för att
              inte säga decennier, av socialdemokratiskt vanstyre när det gäller
              hälso- och sjukvården.
            </seg>
          </u>
          <note type="speaker">
            Anf. 70 Socialminister GÖRAN HÄGGLUND (kd):
          </note>
          <u>
            <seg>
              Herr talman! Jag tycker att den fråga som vi nu diskuterar är
              en av de allra viktigaste att åtgärda för oss som politiker. Här
              har vi som politiker ett ansvar. Men det här är självfallet också
              någonting som fordrar en ständig samverkan med människor inom
              professionen för att kunna möta det här problemet med den enskilda
              patienten i centrum. Det handlar om att göra väntan så kort som
              möjligt och behandling som så effektiv som den någonsin kan vara.
            </seg>
          </u>
          <u>
            <seg>
              Det har gjorts mängder av jämförelser i olika internationella
              sammanhang. Det visar sig att vi står oss väldigt väl när det
              gäller kvaliteten, men tillgängligheten är utan tvekan ett bekymmer.
            </seg>
          </u>
          <u>
            <seg>
              Detta är någonting som vi har levt med under en lång följd av
              år. Det är alltså ett resultat av många års försummelser. Vi arbetar,
              precis som Finn Bengtsson sade, med en mängd olika åtgärder för
              att ge vårdpersonalen mer möjlighet att ägna sig åt de enskilda
              patienterna och för att den enskilda patienten ska känna att han
              eller hon befinner sig i centrum hela tiden. En väldigt viktig
              sak är jämförelser där vi mäter, värderar och jämför insatser.
              Det tror jag i sig är ett viktigt instrument för att förbättra
              vården.
            </seg>
          </u>
          <u>
            <seg>
              Jag tror att åtgärder som vårdval i hela Sverige är betydelsefulla.
              Tommy Waidelich är förstås inne på Stockholm en hel del. Det är
              hans hemort. Av de mätningar som har gjorts kan vi se att andelen
              patienter som anser att väntetiderna i vården är rimliga har ökat
              från 76 till 82 procent på bara ett halvår. Andelen som har ett
              stort förtroende för vården har ökat från 63 till 66 procent på
              ett halvår. Det har också öppnats 21 nya vårdcentraler i länet,
              vilket gör att tillgängligheten ökar. Det är betydelsefullt, men
              det kommer att behöva göras mer.
            </seg>
          </u>
          <u>
            <seg>
              Tommy Waidelich frågar om den egentliga lösningen som regeringen
              förordar är att man får privata vårdgivare som utan offentliga
              pengar betar av köerna. Svaret på den frågan är förstås entydigt
              nej. Lösningen är att vi får en offentligt finansierad vård och
              omsorg med den självklara grunden att ge människor vård efter
              behov ingenting annat. Det handlar om att få den vården att fungera
              så väl som möjligt så att vi, så långt det över huvud taget kan
              tänkas, kan onödiggöra privata försäkringar. Jag tycker inte att
              människor ska behöva betala för sin vård en gång till utöver det
              som de har gjort på skattsedeln.
            </seg>
          </u>
          <u>
            <seg>
              Vad är då lösningen? En lösning är förstås mer pengar, men jag
              tror inte att det i sig ensamt löser problemen, utan det handlar
              väldigt mycket om organisation. Jag har sett mig om mycket i Landstings-Sverige
              och sett både de lyckade exemplen och de exempel som kanske har
              fungerat mindre väl. Jag har till exempel kunnat se hur man i
              Kalmar län sedan många år tillbaka jobbar politiskt med ständig
              återrapportering till toppnivån för att man ska känna att detta
              har sanktion från den yttersta ledningen, sätta press på de här
              frågorna och se till att de är i fokus.
            </seg>
          </u>
          <u>
            <seg>
              Jag har sett utvecklingen i Stockholm, som jag har dragit här
              helt kort. Där ökar tillgängligheten bland annat genom många nya
              vårdcentraler som kan bidra till att människor söker vård på rätt
              nivå. I stället för att söka till den mer specialiserade sjukhusvården
              vänder de sig i första hand till vårdcentralen om det är där som
              behoven möts bäst, och det är det många gånger.
            </seg>
          </u>
          <u>
            <seg>
              Jag har följt möten med läkarna på Gotland som diskuterar hur
              man ska kunna korta köerna på ett extremt konkret sätt. Det är
              verkligen hands on . Jag tycker att det är ett fantastiskt sätt
              att arbeta. Jag tror att det går att föra de här erfarenheterna
              vidare. Huvudsaken i svaret är egentligen rätt organisation, men
              pengar kan spela roll för att smörja systemet.
            </seg>
          </u>
          <note type="speaker">
            Anf. 71 TOMMY WAIDELICH (s):
          </note>
          <u>
            <seg>
              Herr talman! Jag noterar att socialministern har en något skeptisk
              inställning till de privata gräddfiler som nu skapas i Stockholm.
              Jag tycker också att det är ett ansvar för regeringen att ta itu
              med. Det kan inte anses vara en ren landstingsfråga, utan även
              enligt hälso- och sjukvårdslagens intentioner ska målet för hälso-
              och sjukvården vara en god hälsa och vård på lika villkor för
              hela befolkningen. Det håller på att upprättas en sjukvårdsmarknad
              i Stockholms län på offentligt finansierade sjukhus med gräddfiler
              för patienter med privata försäkringar. Kan jag tolka statsrådet
              så att statsrådet kommer att göra någonting åt den här situationen?
              Som jag ser det strider den mot hälso- och sjukvårdslagens intentioner.
              Det är min fråga.
            </seg>
          </u>
          <u>
            <seg>
              Sedan har jag en kommentar som rör beskrivningen av situationen
              i Stockholms län med många nya vårdcentraler. Det är inte alls
              den verklighet jag ser. Visserligen har det öppnats många nya
              vårdcentraler i Stockholms innerstad, i välbeställda områden,
              men det beror på att man har tagit bort behovsstyrningen av resurser.
              Många vårdcentraler, familjecentraler och annat har i stället
              lagts ned i områden med sämre folkhälsa eftersom pengarna inte
              längre fördelas efter behov. Det kan vi återkomma till i nästa
              interpellationsdebatt som handlar om just de ökade klyftorna som
              finns inom vården.
            </seg>
          </u>
          <u>
            <seg>
              Det här handlar, som sagt, om köer. Vi hörde också Finn Bengtsson
              ställa frågor till mig. Jag trodde att interpellationsinstitutet
              var ett sätt för riksdagen att kontrollera regeringen, men uppfinningsrikedomen
              är ibland stor bland ledamöter. När det gäller den beskrivning
              av de tidigare socialdemokratiska åren som Finn Bengtsson och
              Göran Hägglund ägnar sig åt vill jag säga att den är grovt missvisande.
            </seg>
          </u>
          <u>
            <seg>
              Under den förra perioden satsades det en hel del på sjukvården.
              Antalet läkare ökade med 4 000 och antalet sjuksköterskor med
              12 000. Det ser jag som kraftigt ökade resurser. Finn Bengtsson
              ställer den retoriska frågan: Ska ni nu höja skatten för att få
              mer resurser till sjukvården? Ja, vi tvekar inte om det behövs.
            </seg>
          </u>
          <u>
            <seg>
              Men problemet i dag är att ni sänker skatten. Ni avstår från
              flera hundra miljoner, miljarder skulle jag vilja säga, om man
              tittar över hela landet. Bara här i Stockholms län har ni sänkt
              skatten så att ni avstår från 700 miljoner kronor som skulle kunna
              användas i sjukvården. Där tycker jag att vi har grundproblemet.
              Ni avstår från resurser som skulle kunna användas till satsningar
              på sjukvården.
            </seg>
          </u>
          <u>
            <seg>
              Sedan håller jag med om att allt inte bara handlar om resurser.
              Det handlar också om organisation. I Kalmar, som dessutom är ett
              s-styrt landsting, har man också de bästa resultaten. Det beror
              mycket på organisationsmodellen. Man jobbar lite enligt den så
              kallade jag vet inte vad som kom först och vilket man borde välja
              Kalmar- eller Toyotamodellen. Man lyfter upp problemen till ytan
              och försöker åtgärda dem. Det visar också att det finns en annan
              väg än den väg som man använder sig av i Stockholmsregionen, en
              väg där man inte heller har blandat in pengar i fördelningssystemet.
              Genom att bara konkret se till att ha en bra organisation och
              förena valfrihet med rättvisa kan man uppnå goda resultat.
            </seg>
          </u>
          <u>
            <seg>
              Än en gång: Är socialministern beredd att göra någonting åt den
              tudelade sjukvård som håller på att utvecklas i Stockholmsregionen
              med gräddfiler i sjukvården?
            </seg>
          </u>
          <note type="speaker">
            Anf. 72 TALMANNEN:
          </note>
          <u>
            <seg>
              Jag vill bara säga att en interpellationsdebatt tar sin utgångspunkt
              i interpellationen. Sedan gäller vanlig ärendedebattskultur, det
              vill säga att alla kan angripa alla. Detta sagt så att inga missförstånd
              föreligger.
            </seg>
          </u>
          <note type="speaker">
            Anf. 73 FINN BENGTSSON (m):
          </note>
          <u>
            <seg>
              Herr talman! Jag vill plocka upp talmannens tråd. Det är nog
              Tommy Waidelich som inte riktigt har förstått att jag också granskar
              och kontrollerar regeringen varje dag. Till skillnad från Tommy
              Waidelich kommer jag dock fram till den glädjande uppfattningen
              att regeringen sköter sitt uppdrag. Det är kanske någonting som
              förvånar Tommy Waidelich, men inte den majoritet som har röstat
              fram den här regeringen. Det är någonting att tänka på i vissa
              sådana här sammanhang när vi debatterar.
            </seg>
          </u>
          <u>
            <seg>
              Vi fick också av Tommy Waidelich ganska tydliga indikationer
              på att man inte tvekar om skattehöjningar. Då kan vi också konstatera
              att man inte tvekar att lägga ned jobblinjen, det som ska försörja
              oss och långsiktigt skapa ett välfärdssamhälle som är offentligt
              finansierat och kan garantera oss just den vård och den möjlighet
              att expandera utgifterna för sjukvården som bygger på att flera
              arbetar som vill och kan och inte försätts i passivt utanförskap,
              det som Socialdemokraterna lyckades åstadkomma efter ett tolvårigt
              innehav av regeringsmakten och som ärvdes av den här regeringen.
            </seg>
          </u>
          <u>
            <seg>
              Till sist vill jag ta upp det här med orättvisa enligt hälso-
              och sjukvårdslagen. Ja, det är intressant att se att ett av de
              landsting som har lyckats allra bäst också har haft det mest långvariga
              borgerliga styret, nämligen Hallands läns landsting. Man är outstanding
              på många sätt när det gäller att leverera tillgänglighet till
              vården och också en vård som man uppskattar som medborgare. Dessutom
              har man infört valfrihetssystem och varit en föregångare för detta.
              Tommy Waidelich säger inte någonting om att detta är ett av de
              ledande landstingen.
            </seg>
          </u>
          <u>
            <seg>
              Han nämner Kalmar läns landsting som ett framstående exempel,
              där Socialdemokraterna övertog makten från det att borgerligheten
              hade styrt under tidigare mandatperioder och således lyckats åstadkomma
              det som nu Socialdemokraterna säger sig njuta frukterna av och
              lyfter fram sig själva som de som har löst problemet.
            </seg>
          </u>
          <u>
            <seg>
              Det går inte ihop, Tommy Waidelich, att först klanka på regeringen
              för att den efter två år är skyldig till de vårdköer som Socialdemokraterna
              har skapat och sedan ta ett exempel på det motsatta där borgerligheten
              de facto skapat förutsättningar som Socialdemokraterna försöker
              förvalta. Jag hoppas att de lyckas.
            </seg>
          </u>
          <note type="speaker">
            Anf. 74 Socialminister GÖRAN HÄGGLUND (kd):
          </note>
          <u>
            <seg>
              Herr talman! Jag ska börja med frågan, så att jag inte glömmer
              bort den, alltså: Kommer statsrådet att göra något åt det som
              strider mot hälso- och sjukvårdslagen?
            </seg>
          </u>
          <u>
            <seg>
              Är det så att någonting strider mot hälso- och sjukvårdslagen
              har vi myndigheter som följer upp det.
            </seg>
          </u>
          <u>
            <seg>
              Man ska komma ihåg att det som är självklart för mig som minister
              med ansvar för skattebetalarnas pengar och med ansvar framför
              allt gentemot alla de människor som väntar på hälso- och sjukvård
              är att det är ett samarbete med landstingen. Landstingen är huvudmän
              för vården. Min uppgift är att försöka vidta de åtgärder som regeringskretsen
              kan vidta för att förstärka det arbetet för att korta väntetiderna.
              Där gör vi som sagt var väldigt mycket redan nu.
            </seg>
          </u>
          <u>
            <seg>
              Finn Bengtsson strök under det som jag hade tänkt säga om Kalmar.
              Där var det så att den borgerliga alliansen tog över makten efter
              valet 2002 i ett av de landsting som var bland de allra sämsta
              i landet i flera avseenden. Man hade en ekonomi som var rejält
              nedkörd i botten och var en av de allra skraltigaste i landet.
              Man vände utvecklingen, låg i topp när det gäller så kallad kundnöjdhet
              och man fick en ekonomi i balans. Det fortsätter, och det gläder
              mig.
            </seg>
          </u>
          <u>
            <seg>
              Varje landsting, oavsett vem som styr, som lyckas väl gläder
              mig, men vi kan tyvärr konstatera att variationerna är väldigt
              stora över landet, och landsting som lyckas bra på ett område
              lyckas kanske lite sämre på ett annat område. Inget landsting
              är i dag i position att slå sig själv för bröstet och säga att
              man lyckas med allting.
            </seg>
          </u>
          <u>
            <seg>
              Tommy Waidelich säger att grundproblemet är resurser, men jag
              tror faktiskt inte att det är det. Ändå har vi tillfört extra
              pengar som alltså baserar sig på de prestationer som landstingen
              gör under nästa år och som siktar på att mäta en förändring och
              förbättring för patienterna. För det betalas en premie ut i början
              av 2010. Det handlar om att med de resurser och de möjligheter
              vi har försöka styra fokus till det som handlar om tillgänglighet,
              naturligtvis utan att för den skull tappa kvalitetsaspekten.
            </seg>
          </u>
          <u>
            <seg>
              Vi vidtar en lång rad åtgärder som handlar om till exempel effektivisering
              av patientinformation och när det gäller att underlätta för sjukvårdspersonalen
              att ägna sig åt det som är vårdens innehåll och kanske avstå från
              andra delar som man ägnar mycket tid åt. Det finns väldigt mycket
              att göra i det avseendet.
            </seg>
          </u>
          <u>
            <seg>
              Vi kan se att de landsting där vi lyckas få en anda som genomsyrar
              verksamheten från alla dem som befinner sig på sjukhusgolvet till
              sjukvårdsadministratörer och till det politiska systemet är de
              som lyckas det har bland annat Socialstyrelsen visat medan de
              som kanske har mer pengar men som inte lyckas organisera eller
              åstadkomma den andan hamnar längre ned i den här statistiken.
            </seg>
          </u>
          <u>
            <seg>
              Återigen: Regeringen vidtar en lång rad mått och steg. Jag vill
              stryka under den så kallade kömiljarden, ytterligare pengar till
              landstingen för att jobba med vårdgarantin, planer för att lagstifta
              om vårdgarantin för att stärka fokus på de här viktiga frågorna,
              det som rör öppna jämförelser och en ständig uppföljning av kösituationen.
              Jag tror att det här kommer att ge ett gott resultat, herr talman.
            </seg>
          </u>
          <note type="speaker">
            Anf. 75 TOMMY WAIDELICH (s):
          </note>
          <u>
            <seg>
              Herr talman! Regeringen vidtar många åtgärder, säger socialministern.
              Men köerna ökar. Ni sade inför valet att ni gick till val på att
              korta köerna, och därför har jag en fråga. Halva tiden av mandatperioden
              har gått. Kan socialministern åtminstone nu lova att det löfte
              som gavs kommer att förverkligas? Kommer vårdköerna att ha minskat
              under den andra halvan av den här mandatperioden? Så här långt
              har de ju gått upp.
            </seg>
          </u>
          <u>
            <seg>
              Jag vill ställa en annan fråga, för att vara ännu tydligare,
              när det gäller de nya gräddfilerna i sjukvården här i Stockholmsregionen.
              Är socialministern beredd att gripa in för att förhindra att det
              skapas gräddfiler i sjukvården? Det här var också något som sades
              i valet, där inte minst statsministern i en partiledardebatt gick
              ut och sade att man inte skulle komma att öppna för privata akutsjukhus
              och privat driven vård inom akutsjukvården. Där står vi nu i dag.
              Det här är verklighet här i Stockholmsregionen.
            </seg>
          </u>
          <u>
            <seg>
              Nu förlitar sig socialministern på myndigheter, men Socialstyrelsen
              konstaterar ju att det finns ett antal ökande klyftor inom vården.
              Det kan vi återkomma till sedan. Om Socialstyrelsen också skulle
              uppmärksamma det här, är ministern först då beredd att göra någonting?
              Kommer ministern bara att passivt titta på när partivännerna i
              Stockholms läns landsting genomför det här systemskiftet inom
              sjukvården, eller står den tveksamhet som vi hörde i de första
              inläggen för att ministern är beredd att agera? Det vore väldigt
              intressant att veta.
            </seg>
          </u>
          <u>
            <seg>
              Jag vill göra en kort kommentar om Kalmar och Halland. Halland
              har ett borgerligt styrt och Kalmar ett socialdemokratiskt styrt
              landsting. Problemet med den fria etableringsrätt som ni nu vill
              införa, såväl Finn Bengtsson som Göran Hägglund, är att den slår
              sönder de vårdvalssystem som finns där, och det är ingen tillfällighet
              att det borgerligt styrda Halland till exempel är emot det ingreppet.
              Det var mer en kommentar till de angrepp som gjordes mot mig.
              Men som sagt: De två frågorna vill jag gärna ha svar på.
            </seg>
          </u>
          <note type="speaker">
            Anf. 76 Socialminister GÖRAN HÄGGLUND (kd):
          </note>
          <u>
            <seg>
              Herr talman! Tommy Waidelich beskriver inte i detalj vad han
              tycker är upprörande i Stockholm. Det kanske kommer i en senare
              debatt. Det barnsjukhus som kallas för Martina är till exempel
              en verksamhet som sker utan offentliga pengar.
            </seg>
          </u>
          <u>
            <seg>
              Vi har tidigare haft debatter i kammaren då vi har diskuterat
              om det här är en positiv utveckling eller om det här är en utveckling
              som något parti vill förbjuda. Jag kan möjligen föreställa mig,
              utan att veta det, att Vänsterpartiet kanske vill förbjuda det.
              Men socialdemokratiska företrädare har tidigare sagt att man inte
              tänker förbjuda den här verksamheten. Man har snarare ställt upp
              på den linje som jag har gått på, nämligen att vi hela tiden måste
              arbeta med den offentliga vården på ett sådant sätt att vi inte
              nödvändiggör försäkringar.
            </seg>
          </u>
          <u>
            <seg>
              Människor ska känna sig trygga i att vården har en kvalitet och
              en tillgänglighet som gör att det inte ska finnas skäl att lägga
              ytterligare pengar på hälso- och sjukvården, utöver det som man
              betalar över skattsedeln. Det är fortfarande min linje i dessa
              sammanhang.
            </seg>
          </u>
          <u>
            <seg>
              Om sjukhus, som i övrigt bedriver sin verksamhet och sköter sitt
              uppdrag utifrån de beställningar de har, har överkapacitet i form
              av lokaler, personal och annat, tar vissa uppdrag åt andra kommer
              jag inte att motsätta mig det. Det handlar om att de ska utföra
              den uppgift de har och som de fått beställningar på. Det är självklart
              det primära, men om det finns överkapacitet kan de utnyttja den
              för att dra in ytterligare resurser till oss som skattebetalare.
            </seg>
          </u>
          <u>
            <seg>
              Jag syftar absolut inte, och det tror jag inte heller att Tommy
              Waidelich tror, till att åstadkomma gräddfiler. Tvärtom ska varje
              patient veta att vi arbetar för att alla, om någon, använder gräddfiler,
              alltså att vi har samma gräddfil för alla in i vården. Det handlar
              om förbättrad tillgänglighet genom en lång rad åtgärder som jag
              beskrivit här.
            </seg>
          </u>
          <u>
            <seg>
              Kommer vi att kunna korta köerna? Ja, det är naturligtvis min
              ambition. Jag har en del av ansvaret för det. Jag delar det ansvaret
              med vårdens huvudmän, och vi gör allt vad vi kan för att öka trycket
              på landstingen så att de ska kunna tillmötesgå de behov som många
              människor har och som väntar på vård.
            </seg>
          </u>
          <note>
            Överläggningen var härmed avslutad.
          </note>
          <note>
            12 § Svar på interpellation 2008/09:50 om ökade klyftor i vården
          </note>
          <note type="speaker">
            Anf. 77 Socialminister GÖRAN HÄGGLUND (kd):
          </note>
          <u>
            <seg>
              Herr talman! Christina Zedell har frågat mig vilka initiativ
              jag avser att ta för att minska klyftorna i vården samt vilka
              åtgärder jag avser att vidta för att sjukvårdslagens intentioner
              om lika vård ska uppfyllas.
            </seg>
          </u>
          <u>
            <seg>
              Jag vill först och främst betona vikten av att alla som behöver
              hälso- och sjukvård, oavsett ålder, kön, socioekonomisk bakgrund
              och etniskt ursprung, ska kunna känna trygghet i att uppsöka vården.
              Målet för hälso- och sjukvården ska vara en god hälsa och en vård
              på lika villkor för hela befolkningen.
            </seg>
          </u>
          <u>
            <seg>
              Frågan om utnyttjande av vården hos olika grupper i befolkningen
              är emellertid en fråga som på många sätt sträcker sig utanför
              den verksamhet som hälso- och sjukvården arbetar med. I praktiken
              är det ofta inte enbart vårdbehovet som styr vårdutnyttjandet.
              Även andra faktorer såsom ekonomi, utbildningsnivå, kunskaper
              och förväntningar på hälso- och sjukvården kan påverka benägenheten
              att söka vård. Dessa faktorer handlar om hur samhället fungerar
              i ett större perspektiv, vilka attityder som råder och vilka förväntningar
              som finns på det offentliga. Invånarnas förtroende för det offentliga
              samt deras delaktighet i samhället har därmed stor betydelse för
              i vilken grad de utnyttjar vården.
            </seg>
          </u>
          <u>
            <seg>
              En av hälso- och sjukvårdens viktigaste uppgifter är att garantera
              att personer som behöver vård lätt kan nå denna och att det finns
              god information om vad vården kan erbjuda och om vårdens tillgänglighet
              och kvalitet. Varje enskild person ska vid behov få individanpassad
              information om det egna hälsotillståndet och om de metoder för
              undersökning, vård och behandling som finns. Att medborgarna bemöts
              på ett bra och respektfullt sätt är också viktigt för att de ska
              känna ett fortsatt förtroende för vården.
            </seg>
          </u>
          <u>
            <seg>
              I oktober överlämnade regeringen en remiss till Lagrådet där
              vi föreslår att alla landsting ska införa vårdvalssystem. Därmed
              ges medborgarna rätt att välja mellan olika vårdgivare i primärvården.
              Avsikten är att stärka patientens roll i vården och att förbättra
              tillgängligheten. Jag är övertygad om att systemet med vårdval
              kommer att gynna alla grupper i samhället, oavsett utbildningsnivå
              och födelseland. Grundregeln i ersättningssystemet ska vara att
              pengarna följer patientens val och att offentliga och fristående
              vårdgivare behandlas lika. Utöver det beslutar landstingen själva
              om hur ersättningen för vården ska utformas.
            </seg>
          </u>
          <u>
            <seg>
              Förutom förslaget att införa vårdval har regeringen under de
              senaste två åren initierat ett omfattande förbättringsarbete inom
              hälso- och sjukvårdsområdet som ska stärka patientens ställning
              och skapa nya möjligheter att mäta vårdens kvalitet och effektivitet
              genom öppna jämförelser. Ny lagstiftning, ökade investeringar
              i kvalitetsregister samt nationella och regionala IT-stöd är exempel
              på insatser som möjliggör informationsutbyte samt förbättrar förutsättningarna
              för en stärkt uppföljning av såväl vårdkvalitet som väntetider.
              Utöver de här insatserna vill jag även nämna den särskilda satsning
              om 1 miljard kronor per år från och med 2010 som syftar till att
              stimulera en snabb tillgänglighetsförbättring liksom ett långsiktigt
              hållbart effektiviserings- och kvalitetsarbete för att åstadkomma
              bestående förbättringar av tillgängligheten.
            </seg>
          </u>
          <u>
            <seg>
              Herr talman! Genom dessa insatser har regeringen skapat goda
              förutsättningar att nå målet om att befolkningen ska erbjudas
              en behovsanpassad, tillgänglig och effektiv vård av god kvalitet.
            </seg>
          </u>
          <note>
            Då Christina Zedell, som framställt interpellationen, anmält
            att hon var förhindrad att närvara vid sammanträdet medgav talmannen
            att Tommy Waidelich i stället fick delta i överläggningen.
          </note>
          <note type="speaker">
            Anf. 78 TOMMY WAIDELICH (s):
          </note>
          <u>
            <seg>
              Herr talman! Jag tackar för svaret även om jag tycker att svaret
              har en lite väl passiv hållning till de växande orättvisor vi
              ser i sjukvården och till de växande klyftor som inte minst Socialstyrelsen
              i sin årliga rapport om läget i hälso- och sjukvården pekat på.
              Rapporten har överlämnats till regeringen.
            </seg>
          </u>
          <u>
            <seg>
              Socialstyrelsen pekar bland annat på att utbildningsnivå och
              födelseland har stor betydelse för tillgången till sjukvård och
              att betydligt fler lågutbildade till exempel dör i sjukdomar som
              kan förebyggas och behandlas. Jag skulle vilja säga att den borgerliga
              politiken, såväl på riksnivå som på landstingsnivå, åtminstone
              i Stockholm, bidrar till att öka dessa klyftor.
            </seg>
          </u>
          <u>
            <seg>
              Det vårdval som det borgerliga styret använt sig av i Stockholm
              är kombinerat med fri etableringsrätt. Effekten av de fördelningssystem
              man har, sättet att styra resurserna, har blivit att man tagit
              pengar från områden med sämre folkhälsa och flyttat dem till områden
              med bättre folkhälsa. Därmed missar man den slutsats som Socialstyrelsen
              drar, nämligen att betydligt fler lågutbildade dör i sjukdomar
              som kan förebyggas och behandlas. Den neddragning som gjorts vid
              vårdcentraler i mer utsatta områden, med sämre folkhälsa, har
              bland annat lett till att sjuksköterskor och annan personal inom
              förebyggande vård försvunnit.
            </seg>
          </u>
          <u>
            <seg>
              Vi har också sett exempel på att familjecentraler lagts ned.
              Det beror på att man i Stockholm inte längre fördelar efter behov,
              utan man får en peng per skalle och får sedan så att säga röra
              sig fritt. Därmed får vi detta problem som bidrar till att de
              klyftor som Socialstyrelsen pekar ut förvärras.
            </seg>
          </u>
          <u>
            <seg>
              Det är inte den modell man valt ute i landet. I många landsting
              har man gjort upp över blockgränserna i form av olika vårdvalssystem,
              och man styr fortfarande efter behov. Det förslag som regeringen
              nu lägger fram, med fri etableringsrätt i hela landet, innebär
              att det inte längre går att styra efter behov, något som även
              era borgerliga partivänner reagerat mot.
            </seg>
          </u>
          <u>
            <seg>
              Vi har hört kommentarer från Halland, som är borgerligt styrt.
              Henrik Hammar, landstingsråd i Region Skåne och ordförande i Sveriges
              Kommuner och Landstings sjukvårdsdelegation, sade senast under
              Almedalsveckan i somras att han var emot förslaget. Per-Olof Jacobsson,
              ordförande i Gotlands hälso- och sjukvårdsnämnd, instämde och
              ville ha så lite tyglar som möjligt. De goda valfrihetsexempel
              som finns ute i landet, och som är kombinerade med rättvisa, slås
              nu sönder av den fria etableringsrätt som den borgerliga regeringen
              vill införa i hela landet.
            </seg>
          </u>
          <u>
            <seg>
              Vi ser konsekvenserna av den i Stockholmsregionen, inte minst
              gäller det konsekvenserna av en modell där man inte låter resurserna
              styras efter behov utan låter dem följa individen rakt av. Det
              medför ökade klyftor i vården. Socialstyrelsen har konstaterat
              detta. Ernst &amp; Young har i sin första utvärdering av den modell
              som finns i Stockholm, Vårdval Stockholm, konstaterat att den
              medicinska kvaliteten i områden med dålig folkhälsa på sikt riskeras
              med dagens system.
            </seg>
          </u>
          <u>
            <seg>
              Jag skulle vilja fråga socialministern om han inte tar intryck
              av Socialstyrelsen, Ernst &amp; Young och egna partivänner runt om
              i landet vad gäller den här frågan.
            </seg>
          </u>
          <note type="speaker">
            Anf. 79 FINN BENGTSSON (m):
          </note>
          <u>
            <seg>
              Herr talman! Jag ska börja med att uppfylla mitt konstitutionella
              ansvar genom att kommentera svaret från socialministern och säga
              att jag är mycket tillfreds med svaret som belyser hur mycket
              alliansregeringen sätter patienten i centrum. Det gör man genom
              att visa på en behovsanpassad vård utifrån individens unika behov.
              Den tidigare socialdemokratiska majoriteten, nuvarande oppositionen,
              förstår inte detta med behovsanpassad vård utifrån ett kollektiv
              som ju är en omöjlig ingång i en diskussion om något så unikt
              som det egna hälsoproblemet.
            </seg>
          </u>
          <u>
            <seg>
              Jag vill därför tacka socialministern för svaret och fylla på
              med alla de kloka åtgärder som nu kommer som ett radband från
              regeringen för att hanteras i framför allt socialutskottet.
            </seg>
          </u>
          <u>
            <seg>
              Interpellanten själv är inte närvarande. Jag måste ändå ta upp
              en fråga på det tredje stycket som interpellantens ersättare här
              betonade som en konsekvens och något slags bevis för tesen som
              Socialdemokraterna enligt mitt tycke helt har missat: Införandet
              av vårdvalet i Stockholms län har starkt bidragit till den negativa
              utvecklingen.
            </seg>
          </u>
          <u>
            <seg>
              Hur vet man det? Det regnar mycket i april, och det regnar ute
              i dag. Alltså befinner vi oss i april månad. Det är precis samma
              resonemang. Det finns ingen som helst koppling mellan att införa
              ett vårdvalssystem och de konsekvenser som man påstår att detta
              visar i dag.
            </seg>
          </u>
          <u>
            <seg>
              När det handlar om gräddfiler, herr talman, har även där Socialdemokraterna
              på ett traditionellt socialistiskt manér missförstått att om man
              har ett konkurrensbefriat utförande av vården leder det med nödvändighet
              till en monopolistisk problematik i utförarledet, nämligen ett
              passiviserande av intresset att göra lite bättre än någon annan.
              När också Socialdemokraterna har nått upp till skattetaket övergår
              man som traditionen bjuder i de monopolistiska systemen till en
              ransoneringssjukvård under förespeglingen att ett kollektivs behov
              ska vägas mot ett annat kollektivs behov och så ska hela tiden
              någon individ få ramla ifrån.
            </seg>
          </u>
          <u>
            <seg>
              Det är klart, herr talman, att i ett sådant system kommer alltid
              den starkaste fram. Paradoxen har infunnit sig, nämligen att Socialdemokraterna
              som påstår sig värna de svaga har en politik som gynnar de starka.
              Det är framför allt genomgående på välfärdsområdet när vi nu har
              en parlamentarisk samsyn kring att den ska vara offentligt finansierad.
            </seg>
          </u>
          <u>
            <seg>
              Det finns också anledning att ta upp frågan om den regionala
              skillnaden och igen påtala det som jag nämnde vid den förra interpellationen,
              nämligen att Hallands läns landsting återigen som borgerligt styrt
              inte bara har lyckats med bedriften att ha den bästa tillgängligheten
              och den största patientnöjdheten i så måtto utan också den lägsta
              landstingsskatten. Det innebär att man i princip inte har kopplingen
              mellan resurser på det sättet och kvalitet. Precis som socialministern
              betonade handlar det mycket om att titta på kvalitetsaspekter.
            </seg>
          </u>
          <u>
            <seg>
              Då kommer vi tillbaka till politiken igen. Tror vi att alternativet
              är den lösning som Socialdemokraterna har föreslagit under väldigt
              lång tid? Då talar vi inte om år utan om decennier. Den har lett
              till fram till en situation med både dålig tillgänglighet och
              den typ av klassklyftor i en offentligt finansierad vård som mycket
              riktigt strider mot hälso- och sjukvårdslagens intentioner. Det
              är gräddfiler som skapas utifrån en socialistisk föreställning
              om motsatsen.
            </seg>
          </u>
          <u>
            <seg>
              Alternativet kommer nu i ett radband av kloka reformer från alliansregeringen
              som vi kommer att kunna utvärdera när vi närmar oss valet 2010.
              Jag ser fram emot, herr talman, att titta på dessa förhoppningsvis
              väldigt positiva resultat om ett antal år.
            </seg>
          </u>
          <note type="speaker">
            Anf. 80 Socialminister GÖRAN HÄGGLUND (kd):
          </note>
          <u>
            <seg>
              Herr talman! Jag ska påminna om de siffror som jag nämnde tidigare,
              där det visar sig att bland patienterna i Stockholm anser en andel
              att väntetiden i vården är rimlig. Andelen har ökat från 76 till
              82 procent på bara ett halvår. Andelen som har ett stort förtroende
              för vården har på ett halvår ökat från 63 till 66 procent.
            </seg>
          </u>
          <u>
            <seg>
              Jag tycker också att det är alldeles fantastiskt att man i primärvården
              har lyckats ta emot ytterligare 200 000 patientbesök. Det handlar
              om personer som tidigare har tvingats söka upp en tungt belastad
              akutvård eller som har blivit helt utan läkarkontakt. Det är något
              som i sig är väldigt betydelsefullt.
            </seg>
          </u>
          <u>
            <seg>
              Som minister tror jag mig ibland vara förflyttad till landstingshuset
              i Stockholm för att ständigt diskutera den politik som bestäms
              av politiker i Stockholm. Ibland diskuterar jag även andra landstingsområdens
              angelägenheter. Ändå vill jag med några ord säga något om det
              som Tommy Waidelich tar upp.
            </seg>
          </u>
          <u>
            <seg>
              När vi ser på till exempel mödravårdscentraler kan väl knappast
              Tommy Waidelich vara särskilt upprörd över att det har tillkommit
              en ny sådan i Rinkeby-Kista eller vara särskilt arg över att det
              har tillkommit en ny barnavårdscentral i Farsta, Rinkeby-Kista
              eller Södertälje. Jag tror att det är sådant som bidrar till att
              öka tillgängligheten. Sådana uppgifter tar jag naturligtvis till
              mig.
            </seg>
          </u>
          <u>
            <seg>
              Jag har talat om från början att jag är en varm anhängare av
              vårdvalssystem eftersom jag tror att det bidrar mycket till en
              kvalitetsutveckling och en tillgänglighetsutveckling som är väldigt
              positiv. Det inkluderar den fria etableringsrätten.
            </seg>
          </u>
          <u>
            <seg>
              När det gäller ersättningssystemen som är nyckeln till effekterna
              av vårdvalssystemet vårdvalssystem kan ju se ut på många olika
              sätt har allianspartiernas företrädare här i Stockholm skrivit
              artiklar där de har beskrivit att de vill förstärka när det gäller
              till exempel invandrares behov av vård för diabetes och hjärt-
              och kärlsjukdomar. Man säger att man sannolikt har underskattat
              enskilda patienters faktiska vårdbehov. Man vill förstärka när
              det gäller invandrares ålderssjukdomar. Det gäller till exempel
              diabetes och hjärt- och kärlsjukdomar.
            </seg>
          </u>
          <u>
            <seg>
              Man har beskrivit att man bättre ska uppmärksamma medelålders
              invandrare och ge en högre ersättning till mottagningar i kommuner
              som Botkyrka, Upplands-Bro och Nykvarn. Man höjer tolkersättningen
              med 50 procent, vilket innebär betydande förbättringar för till
              exempel Skärholmen, Tensta och Rinkeby.
            </seg>
          </u>
          <u>
            <seg>
              Nu lämnar jag Stockholm för ett ögonblick och pratar lite i stort.
              Vi kanske missar den väldigt viktiga diskussion som jag var inne
              på lite i mitt svar. Hur möter vi den utmaning som ligger i att
              människor som kanske har kommit från ett annat land, som kanske
              har en lägre utbildningsnivå än de flesta, som kanske drabbas
              av ett slags stigmatisering i form av arbetslöshet ändå vänder
              sig till vården när de har behov? Och hur får vi vården att möta
              dem och deras behov på precis samma sätt som man möter alla andra
              människor? Här fordras säkert en hel del forskning och en hel
              del diskussioner inom professionen för att hitta nya vägar men
              också att vi som politiker funderar på det här.
            </seg>
          </u>
          <u>
            <seg>
              Vi kan ta ett enkelt exempel som mammografi där vi vet att vissa
              inte kommer på kontrollerna. Det gör det svårare att uppnå den
              tidiga upptäckt som är jätteviktig för att man ska kunna bekämpa
              den cancer som några av dem som inte är undersökta tyvärr drabbas
              av.
            </seg>
          </u>
          <note type="speaker">
            Anf. 81 TOMMY WAIDELICH (s):
          </note>
          <u>
            <seg>
              Herr talman! Det är inte diskussionen om det fria valet som är
              min poäng och som är problemet, att vi som patienter får välja.
              Det har vi haft under en längre tid. Problemet är den fria etableringsrätt
              som ni vill införa för producenterna i hela landet och som finns
              i Stockholmsregionen. I Stockholmsregionens fall är den kombinerad
              med en omfördelning av resurser som visserligen leder till att
              det öppnas en del vårdcentraler, som socialministern säger. Men
              det dras ju ned på resurser i många områden.
            </seg>
          </u>
          <u>
            <seg>
              Jag kan ta flera exempel på vårdcentraler som har fått dra ned
              med flera miljoner. Det handlar om Hässelby vårdcentral, Fittja
              vårdcentral, Storvretens vårdcentral, Hallonbergen, Rissne. Det
              finns ett otal exempel. Det är en omfördelning av resurser där
              man tar från områden där folkhälsan är sämre och för över resurser
              till områden där folkhälsan är bättre.
            </seg>
          </u>
          <u>
            <seg>
              Detta kombineras med den fria etableringsrätten. De nya vårdcentralerna
              som har öppnats i Stockholmsregionen är 21 stycken. Av de nya
              mottagningarna ligger 9 i Stockholms innerstad. Det är det som
              är problemet. Den politiska styrningen där man kan styra efter
              behov och där det krävs förebyggande insatser för att förbättra
              folkhälsan slår ni isär.
            </seg>
          </u>
          <u>
            <seg>
              Finn Bengtsson pratar sig varm om modellen i Halland. Om den
              är så bra, varför vill du slå sönder den? Det är precis det som
              den fria etableringsrätten leder till och som också dina borgerliga
              vänner i Halland har motsatt sig.
            </seg>
          </u>
          <u>
            <seg>
              Så än en gång: Varför inte ta intryck av vad som sägs? Socialstyrelsen
              varnar för de ökade klyftorna. Ernst &amp; Young har pekat ut den
              modell som finns i Stockholmsregionen och som ni nu försöker att
              införa i övriga landet, indirekt via den fria etableringsrätten,
              även om det fortfarande finns en annan ambition när det gäller
              fördelningspolitiken lokalt eller regionalt. Men det riskerar
              att slås sönder. Det handlar också om de egna borgerliga politikerna.
              Varför inte ta intryck av vad de säger och göra något åt det här?
            </seg>
          </u>
          <u>
            <seg>
              Det finns en annan kommentar när vi ändå är inne på det. Socialministern
              sade i ett annat inlägg att om vi har en överkapacitet kunde socialministern
              tänka sig att offentligt finansierade sjukhus fick sälja operationer
              till privata försäkringsbolag. Men problemet är att vi inte har
              överkapacitet. Vi har vårdköer som har ökat. Problemet blir då
              att om vi skapar en möjlighet att köpa operationer privat och
              samtidigt har köer finns det drivkraft för privata försäkringsbolag
              och också för människor som inte orkar vänta att betala lite extra
              för att få operationen.
            </seg>
          </u>
          <u>
            <seg>
              Det är då vi får den tudelade sjukvården. Det är då vi får gräddfilerna.
              Det är precis det som håller på att införas i Stockholms läns
              landsting.
            </seg>
          </u>
          <u>
            <seg>
              Det här var inte något som ni gick till val på, och därför hoppas
              jag att socialministern tar intryck även i den frågan och agerar
              för att göra något åt den tudelade vård och de gräddfiler som
              håller på att uppstå i Stockholmsregionen vid sidan av alla de
              klyftor som ökar och som förvärras av er fria etableringsrätt.
            </seg>
          </u>
          <note type="speaker">
            Anf. 82 FINN BENGTSSON (m):
          </note>
          <u>
            <seg>
              Herr talman! Det här är en i vissa stycken bedräglig interpellation
              av den anledningen att man använder sig ett retoriskt knep som
              har många namn.
            </seg>
          </u>
          <u>
            <seg>
              Ett av namnen är falsk auktoritetsförstärkning. Det innebär i
              det här fallet att man först hänvisar till Socialstyrelsens mycket
              riktiga iakttagelse att det finns orättvisor i vården som ska
              bekämpas och som också alliansregeringen har många goda förslag
              för att åtgärda. Vi påstår dock att många av dem är upplupna av
              en misskött sjukvård under tidigare regeringars försorg.
            </seg>
          </u>
          <u>
            <seg>
              Sedan knyter man ihop detta med att införandet av vårdval i Stockholms
              län starkt har bidragit till denna negativa utveckling. Jag frågade:
              Var visas detta orsakssamband? Jag kan inte föreställa mig att
              det är Socialstyrelsen som har påstått att det är så, utan här
              gör man alltså en överkoppling till den egna filosofin som vi
              menar inte är riktig.
            </seg>
          </u>
          <u>
            <seg>
              Därmed blir hela interpellationen ganska bisarr. Vi måste kämpa
              för att lösa ett problem, och det gör vi helst tillsammans men
              att peka ut en politik som har varit i kraft i två år som orsak
              till alltings elände finns det inget som helst stöd för.
            </seg>
          </u>
          <u>
            <seg>
              Går man över till den andra viktiga frågan som socialministern
              lyfter upp, nämligen vårt gemensamma intresse av ett vårdvalssystem
              som gagnar patientens fria val, har vi i dag preliminärbehandlat
              just denna proposition i socialutskottet.
            </seg>
          </u>
          <u>
            <seg>
              Till min förvåning finns det reservationer från vänsterblocket,
              och jag undrar i stillhet när jag läser reservationerna. Vänsterpartiet
              vill inte ha någon som helst valfrihet, utan man trycker hårt
              på den socialistiska knappen och säger att här bestämmer politikerna
              bättre vad folket vill ha. Miljöpartiet har i grunden ett stort
              intresse för en ökad mångfald vad gäller utförare i de flesta
              system jag hoppas även inom hälso- och sjukvården. Var Socialdemokraterna
              kommer att landa i detta är för mig helt oklart, mer än att uppfattningen
              att man lutar sig åt vänster och motsätter sig vårdvalssystem
              kan vara förgörande för en bredare samsyn på en förändring som
              är så nödvändig för att patienterna ska få en bättre tillgänglighet.
            </seg>
          </u>
          <note type="speaker">
            Anf. 83 Socialminister GÖRAN HÄGGLUND (kd):
          </note>
          <u>
            <seg>
              Herr talman! Jag beskrev med några exempel nya kliniker som hamnar
              ute i områden som ibland beskrivs som lite tyngre. Jag tror inte
              att det är särskilt konstigt eller ens dåligt att det blir fler
              mottagningar i innerstaden. Många bor lite utanför staden och
              åker in till sitt arbete på dagen. För många passar det ganska
              bra att kila i väg från jobbet en stund för att träffa sin doktor,
              eller vad det nu kan vara, för att sedan kunna åka hem på kvällen.
            </seg>
          </u>
          <u>
            <seg>
              Det är en del av förklaringen till detta, och det tror jag ökar
              tillgängligheten, underlättar för människor och sänker tröskeln
              för det där läkarbesöket som annars kanske inte blir av.
            </seg>
          </u>
          <u>
            <seg>
              Tommy Waidelich undrar om jag tar till mig de kritiska synpunkter,
              de påpekanden och de förslag till förbättringar som dyker upp.
              Det gör jag alldeles självklart. Själva idén med en öppen debatt
              och med att ta in synpunkter från myndigheter och oberoende granskare
              är att genomföra det här ständiga förbättringsarbetet som behövs.
              Jag tror inte att det finns några väldiga alexanderhugg som kan
              möta varje problem vi har i vården, utan det handlar om ett gnetande
              och ett prövande, att man prestigelöst utvärderar och ser om det
              går att förbättra eller om något behöver justeras. Det är så jag
              tror att man åstadkommer de förbättringar vi alla vill se.
            </seg>
          </u>
          <u>
            <seg>
              Jag vänder mig också lite emot diskussionen. Jag hade hoppats
              att vi utifrån själva interpellationstexten skulle få en diskussion
              om sådana här viktiga frågor som handlar om hur vi kan underlätta
              för människor som kommer från en annan kultur, ett annat samhälle,
              till det svenska. Hur kan vi nå dem på ett bättre sätt? Hur kan
              vi tala ett språk som gör att de känner att detta är en vård även
              för dem? Hur kan vi förbättra när det gäller kallelser så att
              fler människor kommer för att få den nödvändiga eller viktiga
              undersökning som kanske gör att vi tidigt upptäcker det som kan
              åtgärdas enkelt i stället för att vänta tills det blir en väldigt
              stor operation som ibland tyvärr inte slutar lyckligt?
            </seg>
          </u>
          <u>
            <seg>
              Det finns stora saker att fundera över som den stora retoriken
              inte lyckats möta riktigt. Här blir det så att allt detta är ett
              resultat av de mått och steg som en ondskefull majoritet i riksdagen
              eller möjligen i Stockholms läns landsting har vidtagit i syfte
              att försöka försvåra för människor.
            </seg>
          </u>
          <u>
            <seg>
              Men jag kan försäkra Tommy Waidelich att ambitionen och arbetets
              inriktning är att förbättra för människor, att öka tillgängligheten,
              att kunna nå de grupper som tillhör de allra svåraste att nå för
              att de ska kunna få bästa möjliga vård och omsorg och att vi arbetar
              väldigt aktivt för att hitta de system som möter de behov som
              människor har i sin vardag. Det är det som är uppgiften för svensk
              hälso- och sjukvård.
            </seg>
          </u>
          <note type="speaker">
            Anf. 84 TOMMY WAIDELICH (s):
          </note>
          <u>
            <seg>
              Herr talman! Jag kan också hålla med om att vi hela tiden behöver
              ha en diskussion om hur vi utvecklar sjukvården och hur vi gör
              den mer tillgänglig.
            </seg>
          </u>
          <u>
            <seg>
              Vi har också ute i landet, över blockgränserna, kommit överens
              om olika valfrihetsmodeller som kombinerar valfrihet med rättvisa.
              Men vi har inte det här i Stockholmsregionen. Jag betvivlar inte
              socialministerns engagemang i de här frågorna, men det är väldigt
              trist att se att Kristdemokraterna som står för etik och moral
              lägger sig platt för en moderatledd politik som vi har i Stockholms
              läns landsting när man i stället borde ha satsat på att hitta
              blocköverskridande lösningar där man styr efter behov och inte
              drar bort resurser från områden med sämre folkhälsa och öppnar
              för etableringar i innerstadslägen där det redan finns överetableringar.
            </seg>
          </u>
          <u>
            <seg>
              Jag har ingenting emot att folk ska kunna gå till läkare i innerstaden
              om man jobbar där. Det kanske till och med är bra att ha specialister
              i innerstaden. Jag har själv gått till specialister i innerstaden
              och är väldigt nöjd privatpraktiserande dessutom även om Finn
              Bengtsson kanske tror något annat.
            </seg>
          </u>
          <u>
            <seg>
              Men det är inte det som är poängen här, utan poängen är det förebyggande
              arbete som bedrivs ute i bostadsområdena, inte minst det arbete
              som riktar sig till nya svenskar från andra kulturer och andra
              länder. Där krävs det också förebyggande resurser i närområdet.
              Då får man också ned trösklarna och kan öka tillgängligheten och
              kontakten med de här grupperna.
            </seg>
          </u>
          <u>
            <seg>
              Jag hoppas alltså verkligen att socialministern studerar det
              som nu händer i Stockholmsregionen och också tänker efter vad
              man håller på att genomföra här i riksdagen med den fria etableringsrätten.
              Man håller på att slå sönder valfrihetsmodeller runt omkring i
              landet som har tillkommit i blocköverskridande överenskommelser
              och där man kombinerar valfrihet med rättvisa.
            </seg>
          </u>
          <u>
            <seg>
              Det är inte konstigt att borgerliga politiker runt omkring i
              Landstings-Sverige protesterar. Jag hoppas att regeringen tar
              intryck av detta.
            </seg>
          </u>
          <note type="speaker">
            Anf. 85 Socialminister GÖRAN HÄGGLUND (kd):
          </note>
          <u>
            <seg>
              Herr talman! Vore det så att problemen löstes genom populism
              och demagogi från oppositionen skulle alla problem vara lösta
              vid det här laget.
            </seg>
          </u>
          <u>
            <seg>
              Jag tror att vårdvalsmodeller är en del av lösningen. Inte hela
              lösningen, för det kan se ut på väldigt många olika sätt, bland
              annat utifrån hur man ordnar ersättningssystemen, och det är en
              väldigt viktig nyckel i sammanhanget.
            </seg>
          </u>
          <u>
            <seg>
              Jag är väldigt glad över det arbete som pågår, såvitt jag förstår
              i samförstånd över blockgränser bland annat i Skåne. I Västra
              Götaland är det en socialdemokratisk ledning som, tror jag, tillsammans
              med Folkpartiet och Centerpartiet håller på att arbeta fram en
              vårdvalsmodell.
            </seg>
          </u>
          <u>
            <seg>
              Jag är väldigt glad över den här utvecklingen, för jag tror att
              detta stärker patientens ställning. Vi kommer alltid att behöva
              diskutera ersättningssystem, men jag tror att etableringsfrihet
              är ett viktigt led i att attrahera fler läkare till primärvården.
              Primärvården har nämligen traditionellt haft ett slags underläge
              gentemot den mer specialiserade sjukhusvården. Men detta ger en
              möjlighet att få fler läkare att söka sig till primärvården, se
              spännande uppgifter och utveckla verksamheter.
            </seg>
          </u>
          <u>
            <seg>
              Det ska alltid finnas en väldigt tydlig uppföljningsverksamhet,
              en tydlig tillsyn och kontroll och ett prestigelöst hanterande
              från landstingsledningarna som gör att man hela tiden justerar
              det som behöver justeras. Vi kommer nämligen inte att hitta det
              perfekta systemet omedelbart, kanske aldrig, men med de möjligheter
              som finns kan man ändra och anpassa så att man kan möta hela befolkningens
              behov. Det är så jag tror att vi utvecklar svensk hälso- och sjukvård.
            </seg>
          </u>
          <note>
            Överläggningen var härmed avslutad.
          </note>
          <note>
            13 § Svar på interpellation 2008/09:63 om den nya tandvårdsreformen
          </note>
          <note type="speaker">
            Anf. 86 Socialminister GÖRAN HÄGGLUND (kd):
          </note>
          <u>
            <seg>
              Herr talman! Lennart Axelsson har frågat mig vilka åtgärder jag
              tänker vidta med anledning av de problem som uppstått med den
              nya tandvårdsreformen.
            </seg>
          </u>
          <u>
            <seg>
              Det nya tandvårdsstödet ska ge ersättning vid förebyggande tandvård
              och tandvård som syftar till att åstadkomma frihet från smärta
              och sjukdomar, förmåga att äta, tugga och tala utan större hinder
              eller ett utseendemässigt godtagbart resultat. De konkreta ersättningsreglerna
              har utformats med utgångspunkt i detta och ger uttryck för en
              medveten prioritering som gjorts för att kunna kontrollera statens
              utgifter och samtidigt tillgodose de mest angelägna tandvårdsbehoven.
            </seg>
          </u>
          <u>
            <seg>
              När en reform av den här omfattningen införs är det svårt att
              undvika att vissa problem uppstår i samband med övergången. I
              detta fall infördes reformen under sommaren, när belastningen
              på Försäkringskassans system var lägre. Efter semestrarna ökade
              trycket på Försäkringskassan och det blev då tydligt att det fanns
              brister i Försäkringskassans funktioner för information, rådgivning
              och stöd till vårdgivarna.
            </seg>
          </u>
          <u>
            <seg>
              Reformen ställer krav på vårdgivarna på flera sätt. De ska lära
              sig tillämpa ett regelverk som till sin grundläggande utformning
              skiljer sig från det tidigare. De nya ersättningsreglerna bygger
              på ett nytt sätt att tänka, där ett tillstånd eller en diagnos
              hos patienten avgör vilka tandvårdsåtgärder som är ersättningsberättigande.
              En annan viktig förändring är att alla vårdgivare ska rapportera
              in de uppgifter som är av betydelse för det statliga tandvårdsstödet
              till Försäkringskassan på elektronisk väg.
            </seg>
          </u>
          <u>
            <seg>
              Det är rimligt att tro att problemen kommer att minska när vårdgivarna
              fått mer erfarenhet av det nya regelverket och de nya administrativa
              rutinerna. Därtill har vissa förändringar genomförts redan under
              november 2008. Bland annat har kravet på vårdgivarna att dokumentera
              genomförda åtgärder tagits bort i vissa fall.
            </seg>
          </u>
          <note>
            För att hantera den situation som nu föreligger behövs det dock
            flera åtgärder. Regeringen gav till exempel nyligen Försäkringskassan
            i uppdrag att inkomma med en åtgärdsplan för tandvårdsstödet.
            I den åtgärdsplan som gavs in till Socialdepartementet den 6 oktober
            redovisas ett flertal vidtagna och planerade åtgärder. När det
            gäller IT-stödet avser åtgärderna bland annat samverkan med vårdgivarnas
            systemleverantörer, en förbättrad gemensam stödfunktion för teknisk
            support, rådgivning och stöd till vårdgivarna, analys av landstingens
            och systemleverantörernas problembild samt förbättrad information
            på Försäkringskassans webbplats. I fråga om rådgivning och stöd
            till vårdgivarna redovisar Försäkringskassan bland annat förstärkningar
            av bemanning och kompetens hos Försäkringskassans kundcenter för
            partner samt inrättande av en odontologisk stödfunktion.
          </note>
          <u>
            <seg>
              Regeringen anser att det är viktigt med åtgärder på alla dessa
              områden och kommer att följa Försäkringskassans insatser noggrant.
              Det finns också en beredskap för att överväga ytterligare åtgärder
              om så bedöms nödvändigt.
            </seg>
          </u>
          <note type="speaker">
            Anf. 87 LENNART AXELSSON (s):
          </note>
          <u>
            <seg>
              Herr talman! Tack för svaret! Tyvärr berör inte socialministern
              med ett enda ord den frustration och besvikelse som många patienter
              som har besökt sin tandläkare efter den 1 juli känner. Den reform
              som av borgerliga politiker runt om i landet har framställts som
              den här mandatperiodens viktigaste har visat sig ha precis så
              stora brister som många förvarnade om och var rädda för.
            </seg>
          </u>
          <u>
            <seg>
              Hur besvärligt det än har blivit för tandläkarna är det naturligtvis
              den enskilda människan som alltid blir den som drabbas hårdast
              när det inte fungerar som det ska. Det handlar till exempel om
              pensionären från Vretstorp hemma i Örebro län som tvingas konstatera
              att hans regelbundna besök hos tandläkaren nu kostade honom 500
              kronor mer varje år.
            </seg>
          </u>
          <u>
            <seg>
              Det handlar om den ensamstående tvåbarnspappan i Göteborgs hamn
              som skadade sina tänder i jobbet och nu tvingas ligga ute med
              pengar han inte har. Hans arbetsgivare ställde tack och lov upp
              med lån, men han själv ligger nog sömnlös i väntan på att Försäkringskassan
              ska avgöra om han är berättigad till ersättning eller inte. Något
              förhandsbesked gick inte att få.
            </seg>
          </u>
          <u>
            <seg>
              Det handlar också om kvinnan i de södra delarna av landet som
              fick rådet att invänta reformen eftersom hennes ingrepp skulle
              kosta runt 60 000 kronor. Hon står nu med en beräknad kostnad
              på ca 90 000 kronor som inte ersätts genom reformen.
            </seg>
          </u>
          <u>
            <seg>
              När Göran Hägglund och hans borgerliga kamrater presenterade
              sin satsning på tandvården, det man kallat en tandvårdsreform
              värd namnet, glömde man att nämna att tidigare subventioner skulle
              tas bort och att närmare 40 procent av tänderna inte omfattades.
              Det innebär i sin tur att runt 80 procent, alltså åtta av tio
              tandläkarbesökare, får betala ett lika högt eller högre pris än
              tidigare. Det talas om generella ökningar på 1015 procent.
            </seg>
          </u>
          <u>
            <seg>
              För andra med stora kostnader blir det en chock när de får veta
              att tänderna de har problem med inte omfattas av Göran Hägglunds
              löften om att alla kostnader över 3 000 kronor skulle subventioneras
              med 50 procent, eller 85 procent för kostnader över 15 000 kronor.
              Varför, Göran Hägglund, var det ingen i borgerligheten som talade
              om det? Nu byggdes det upp stora förväntningar som inte kan infrias.
            </seg>
          </u>
          <u>
            <seg>
              Ett väldigt viktigt argument för reformen var enligt borgerliga
              debattörer att var femte vuxen avstod från att gå till tandläkaren
              av ekonomiska skäl. Särskilt oroande var det att det gällde unga
              vuxna också. Jag tycker också att det är ett av de viktigaste
              argumenten för en tandvårdsreform, men vad har skett efter den
              1 juli?
            </seg>
          </u>
          <u>
            <seg>
              Nu visar helt nya undersökningar att den av regeringen förväntade
              anstormningen av patienter har uteblivit. Tandvårdsreformen är
              långt ifrån den succé som regeringen räknade med, konstaterar
              tidningen Riksdag &amp; Departement i sitt senaste nummer. Vilka slutsatser
              drar Göran hägglund av det? Kan en förklaring vara att era löften
              om lägre kostnader visade sig vara tomma löften för många? Eller
              är det bara för att tandläkarna numera tvingas använda 40 procent
              mer av sin tid åt administration i stället för åt patienterna?
            </seg>
          </u>
          <u>
            <seg>
              Det senaste faktumet, att administrationen har ökat kraftigt,
              gjorde att Örebro läns landsting skickade en räkning till regeringen
              på sammanlagt 6 miljoner kronor för uteblivna intäkter. Jag skulle
              tro att varje landsting och privatpraktiserande tandläkare runt
              om i landet skulle kunna presentera liknande krav.
            </seg>
          </u>
          <note>
            Är förresten den räkningen betald, Göran Hägglund?
          </note>
          <note type="speaker">
            Anf. 88 FINN BENGTSSON (m):
          </note>
          <u>
            <seg>
              Herr talman! Jag får också tacka socialministern för ett uttömmande
              svar om just ett inkörningsproblem som jag tror det är alldeles
              riktigt att vi har drabbats av, precis som det beskrivs i interpellationssvaret.
            </seg>
          </u>
          <u>
            <seg>
              Jag känner Lennart Axelsson som en väldigt klok socialdemokratisk
              kollega i socialutskottet. Det var därför lite förvånande när
              alliansregeringen tidigare beskylldes för att alla vårdproblem
              som har uppdämts under två år skulle vara orsakade av just den
              här regeringen, när det kanske beror på tillkortakommanden från
              tidigare regeringar. Nu skiftar Axelsson fokus och säger att på
              fyra månader ska allt elände ha uppammats.
            </seg>
          </u>
          <u>
            <seg>
              Låt mig påminna om att det här är en historisk satsning från
              alliansregeringens sida. Det känner Lennart Axelsson säkert till.
              Det var kanske ett av Lennart Axelssons tidigare partiledares
              största misstag, ångerköpt därtill, att han inte lyckades införa
              just en nödvändig tandvårdsreform under den långa tid som han
              satt som statsminister för det är landet.
            </seg>
          </u>
          <u>
            <seg>
              Här har man alltså utökat den tidigare ersättningen från staten
              från 3 miljarder till hela 6 miljarder. Därför håller jag inte
              med, herr talman, om den beskrivning som görs av Lennart Axelsson
              av ett problem ute i landet av den digniteten.
            </seg>
          </u>
          <u>
            <seg>
              Jag har också lyssnat in och fått väldigt många positiva kommentarer
              till det hela, framför allt av medarbetarna i tandvården som med
              intresse har satt sig in i de här problemen. Det är ingen hemlighet
              att just folktandvårdsdirektörerna var kritiska till den här reformen
              redan innan den lanserades. Men då vill jag också påminna den
              här kammaren om att detta var en idé som lades fram i ett gemensamt
              valmanifest för alliansen.
            </seg>
          </u>
          <u>
            <seg>
              Sedan följdes det av en utredare med mycket hög kompetens som
              landade i ett förslag utifrån den idéskiss som hade lagts upp
              av alliansen och som sedan i laga ordning genomfördes som en reform
              som också vann utskottets majoritet och så småningom denna riksdags
              majoritet. Den är alltså prövad i ett val och genomförd efter
              ett val. Därför tycker jag att det är lite svårt att smälta Lennart
              Axelssons väldigt negativa utmålning av en del inkörningsproblem.
            </seg>
          </u>
          <u>
            <seg>
              Det är riktigt nog så att man kan fundera lite grann över de
              tänder som inte tas in, de så kallade sjuorna. Där har ett argument
              varit att de tidigare egentligen inte ingick i den nödvändiga
              förbättringen utan var av mer kosmetisk karaktär. Det är nog så
              att tandläkarkåren också där håller på att fundera på en möjligen
              mer modern inställning till bettfysiologin och att också sjuorna,
              som tänderna heter, ska inkluderas. Det här får framtiden utvisa.
              Man har inte vid införandet av en sådan här reform bundit sig
              vid att inte utvidga den.
            </seg>
          </u>
          <u>
            <seg>
              Lennart Axelssons alternativ, herr talman, hade väl varit att
              efter den passivitet som den tidigare regeringen visade på området
              fortsätta att ha en långbänk och inte genomföra en reform som
              satte ett helt spann av människor från övergång till vuxen ålder
              fram till ålderns höst utanför ett rimligt stöd för att åtgärda
              deras tandstatus. Det hade, herr talman, på alla sätt förskjutit
              problemet till att göra just de som har blivit äldre ännu sämre
              rustade att möta sin pensionering och fortsatta levnad med sämre
              tandstatus än vad som nu är möjligt.
            </seg>
          </u>
          <u>
            <seg>
              Herr talman! Interpellationen är viktig för att belysa ett problem
              med inkörningssvårigheter. Socialministern har på ett uttryckligt
              sätt förstått detta. Vi försöker alla, naturligtvis, att hitta
              sätt att komma till rätta med att stödja Försäkringskassans arbete
              att bli effektivare. Det handlar också om att stödja dem som vill
              ha en förändring, vilket tyvärr inte är något som alliansregeringen
              har upplevt att särskilt många har varit intresserade av initialt.
              Jag är helt förvissad om att resultatet ger prov på att det var
              nödvändigt att införa en sådan förändring.
            </seg>
          </u>
          <note type="speaker">
            Anf. 89 Socialminister GÖRAN HÄGGLUND (kd):
          </note>
          <u>
            <seg>
              Herr talman! Det kanske kan finnas skäl att dra sig till minnes
              denna frågas långvariga behandling. Den har diskuterats under
              en lång följd av år, inte minst den tidigare statsministern talade
              många gånger om behovet av att genomföra förbättringar.
            </seg>
          </u>
          <u>
            <seg>
              Utgångspunkten för den tillträdande regeringen var att gå från
              ord till handling, från munväder till något med mer bett i. Den
              utredning som så småningom fanns på bordet och som remissbehandlades
              fick ett gott stöd. Det handlade bland annat om att ge en check
              till alla och envar som en delfinansiering och en puff för oss
              att komma i väg till tandläkaren. Vi tror att regelbundna kontroller
              har ett stort värde för att göra tidiga insatser. Det handlade
              också om ett högkostnadsskydd, det vill säga om att ta en betydande
              andel av de kostnader som det offentliga tidigare aldrig har burit
              utan som den enskilde har fått bära.
            </seg>
          </u>
          <u>
            <seg>
              Jag har fått mängder av brev från enskilda personer som har beskrivit
              det dilemma de har hamnat i. Jag önskar att jag hade tagit med
              mig några brev hit från dem som har beskrivit sin egen situation
              och hur de nu har kunnat genomföra de förbättringar som de länge
              har väntat på och som den tidigare regeringens politik inte räckte
              till för att möta.
            </seg>
          </u>
          <u>
            <seg>
              Vi tillförde i ett slag 3 miljarder kronor till tandvårdsreformen
              alltså från tidigare 3 miljarder till 6 miljarder. Vi har sett
              irriterande inkörningsproblem som har skapat mycket frustration
              hos naturligtvis den enskilda patienten och hos dem som hamnar
              mellan hötapparna om man kan använda uttrycket nämligen tandläkarna.
              De ska lära sig ett system och har tvingats göra investeringar
              i datateknik så att det kan bli en elektronisk överföring av informationen.
            </seg>
          </u>
          <u>
            <seg>
              Omläggningen innebär generellt uttryckt att för dem som har fått
              en större kostnad har kostnaden blivit mycket lite större. Det
              är alltså en liten kostnadshöjning som beror på att man har varit
              felprissatt tidigare. Här har gjorts ett gediget arbete när det
              gäller att hitta en bra grund för de ersättningssystem som fungerar.
              För dem som får sänkningar innebär det oftast dramatiska sänkningar.
              Nästan alla av oss kommer någon gång under livet att drabbas av
              den situationen att vi kommer att behöva vidta stora åtgärder
              i munnen, och det kommer att bli kostnadskrävande. Få människor
              har pengar undanlagda för att möta den kostnaden. Genom detta
              system, som också Lennart Axelsson redogör för, får man en stor
              subvention, och det tror jag är en lättnad för många.
            </seg>
          </u>
          <u>
            <seg>
              Lennart Axelsson nämner den ökade administrativa belastning som
              faller på tandläkaren. Så är det. Mycket av det är en lärosak.
              När man har lärt sig hur systemet fungerar kommer det att fungera
              oerhört mycket smidigare. När det har gått lite tid kommer det
              att vara mycket enklare för den enskilde tandläkaren än i det
              gamla systemet. Då kommer vi att på elektronisk väg ha tillgång
              till informationen, som kommer att förbättra mycket för tandläkaren
              och ännu viktigare för den enskilda patienten.
            </seg>
          </u>
          <note type="speaker">
            Anf. 90 LENNART AXELSSON (s):
          </note>
          <u>
            <seg>
              Fru talman! Vi socialdemokrater har sagt att vi tycker att det
              är bra att en tandvårdsreform har genomförts. Det finns ingen
              anledning för mig att kritisera i de delar där vi tycker att det
              är bra. I fråga om högkostnadsskyddet tycker vi att det är bra
              att de människor som har stora kostnader får hjälp att klara dem.
            </seg>
          </u>
          <u>
            <seg>
              Om vi hade haft tillgång till Finn Bengtssons och Göran Hägglunds
              plånbok efter valet hade vi genomfört en annan typ av tandvårdsreform
              som vi tycker hade varit mer rättvis än den nuvarande. Vi har
              också presenterat förslag i samband med att reformen antogs som
              har en annan inriktning, framför allt en inriktning mot mer förebyggande
              tandvård än vad den reform som har genomförts innebär.
            </seg>
          </u>
          <u>
            <seg>
              Vi är inte ensamma om att kritisera denna reform. Vi har kunnat
              läsa i många tidningar om detta. I Svenska Dagbladet står det
              att alla är missnöjda med de nya reglerna. Patienter upplever
              att de får betala lika mycket eller ännu mer hos tandläkaren än
              vad de har gjort tidigare. De är naturligtvis missnöjda eftersom
              de har fått uppfattningen att det skulle bli billigare för dem.
              Det är naturligt.
            </seg>
          </u>
          <u>
            <seg>
              Tandläkarna är upprörda och argsinta över att de inte får ägna
              sig åt patienterna, det vill säga vad de har utbildat sig för,
              utan i stället får ägna sig åt administration. Det är inte heller
              konstigt.
            </seg>
          </u>
          <u>
            <seg>
              Det här är inte kritik som vi själva har hittat på, utan det
              är en långt gående kritik där folk över hela landet är upprörda.
              Efter att jag har framställt denna interpellation har människor
              kontaktat mig och talat om hur de har upplevt kontakterna med
              sina tandläkare.
            </seg>
          </u>
          <u>
            <seg>
              Kommunalarbetaren skriver att det är dyrare att laga tänderna
              än vad ministern har lovat och att tuggtänderna kan falla helt
              utanför högkostnadsskyddet. Varför var det ingen som talade om
              det? Det hade väl varit smartare om man hade varit öppen i presentationen
              av vad som skulle gälla. Då hade inte människor gått i förhoppning
              om att de skulle få något som de sedan inte kunde få.
            </seg>
          </u>
          <u>
            <seg>
              Det måste någon gång vara dags för den borgerliga regeringen
              att ta ansvar för sin egen politik. Man återkommer ständigt till
              vad som inte gjordes tidigare. Vi hade en reform som var färdig
              att sättas i sjön om vi hade fått chansen. Den beskrivning som
              framför allt Finn Bengtsson ägnar sig åt är helt felaktig.
            </seg>
          </u>
          <u>
            <seg>
              Jag hade tänkt att använda denna del av interpellationsdebatten
              till att gå igenom lite grann tandläkarnas syn på reformen. Jag
              försöker hinna en bit. I den första rubriken som jag har fått
              tillsänd mig står det att det nya tandvårdsstödet är en dålig
              och omodern reform som inte gynnar munhälsan. Det är en professor,
              en docent och en övertandläkare som har goda kunskaper i hur tandvården
              fungerar. De pratar inte om inkörningsproblem eller om saker som
              måste läras in utan de pratar om grunderna i reformen. De anser
              att huvudsaken blir att producera ett papper att sätta i patientens
              hand med en åtgärdsplan med alternativ så att hon eller han kan
              gå ut och shoppa tandvård. De anser att varje tandläkare vet att
              ett sådant tankesätt är en omöjlighet. Vård kan aldrig jämställas
              med att fylla en varukorg på stormarknaden. Det vore intressant
              att höra Göran Hägglunds synpunkter på den delen.
            </seg>
          </u>
          <note type="speaker">
            Anf. 91 FINN BENGTSSON (m):
          </note>
          <u>
            <seg>
              Fru talman! Ja, nu var det lite andra ord från Lennart Axelsson,
              med beröm för att man behövde genomföra reformen. Men det var
              också ett påstående att man hade en helt annan, om än helt oprövad,
              reform om vilkens möjliga inkörningsproblem vi inte får veta någonting.
              Kanske är det bra, för nu har vi ett aktuellt problem att ta hand
              om.
            </seg>
          </u>
          <u>
            <seg>
              Det här är en väldigt viktig reform, som inriktar sig på de eftersatta
              åtgärder som borde vidtas. Det är riktigt, som Lennart Axelsson
              säger, att Socialdemokraterna har haft mer inriktning på förebyggande
              tandvård. Det är då inte heller konstigt att folktandvårdsdirektören,
              som i mångt och mycket finansierar sin verksamhet genom så kallad
              abonnemangstandvård, vill ta in pengarna på förhand för att garantera
              en vård i efterhand.
            </seg>
          </u>
          <u>
            <seg>
              Vi har upplevt att den här reformen har varit viktig för att
              åtgärda de problem som har ackumulerats hos den stora mängd människor
              som från ungdomsåren upp till pensioneringen har skjutit på sitt
              behov av tandvård. Vi kan träta om huruvida det är rätt eller
              fel.
            </seg>
          </u>
          <u>
            <seg>
              Viktigt är trots allt att konstatera att Lennart Axelsson i sin
              interpellation påstår att man har drabbats av längre behandlingstider,
              felaktiga kostnadsförslag och tandbehandlingar som inte kan sättas
              i gång. Nå, om ni nu hade riktat in er reform enbart på förebyggande
              åtgärder är det väl rimligt att tänka sig att vi trots allt med
              vår reform, som riktar in sig på åtgärder och behandling, har
              en bättre chans att just attackera de problem som Lennart Axelsson
              i sin skrivna interpellation nu målar upp som några av de saker
              som helt har misslyckats.
            </seg>
          </u>
          <u>
            <seg>
              Jag uppfattade Lennart Axelssons senaste inlägg som att han trots
              allt är väldigt nöjd med att vi kom till skott och gjorde den
              reform som man inte var förmögen att införa under hela Göran Perssons
              långa regeringsperiod, vilket han djupt ångrar. I stället kritiserar
              man en genomförd reform som tar sin utgångspunkt i några av de
              saker som också kritiseras av Lennart Axelsson, utan rimligt stöd
              efter så kort tid av utvärdering, alltså knappt fem månader.
            </seg>
          </u>
          <note type="speaker">
            Anf. 92 Socialminister GÖRAN HÄGGLUND (kd):
          </note>
          <u>
            <seg>
              Fru talman! Det vore intressant att höra om Lennart Axelssons
              reform hade kunnat genomföras utan några administrativa inkörningsproblem.
              I så fall är han att gratulera.
            </seg>
          </u>
          <u>
            <seg>
              Jag tycker att detta är ett problem, och ett problem som vi har
              en tydlig plan för att åtgärda. Jag är ändå glad att kunna säga
              att vi nu ser tydliga förbättringar. Vi kommer inte att ge oss
              förrän vi ser att allt det administrativa omkring detta fungerar
              på ett tillfredsställande sätt, för den enskilde patienten men
              också för den tandläkare som har att utföra väldigt mycket av
              detta arbete.
            </seg>
          </u>
          <u>
            <seg>
              Varför var det ingen som talade om de här bekymren för oss, undrar
              Lennart Axelsson, som har varit med och berett den här frågan
              och, antar jag, varit med och formulerat den socialdemokratiska
              motionen och varit med i utskottet som har bearbetat detta. Lennart
              Axelsson, som jag tror är en väldigt kunnig person, hade alla
              möjligheter att vara med och styra och ställa omkring de beslut
              som har fattats.
            </seg>
          </u>
          <u>
            <seg>
              Lennart Axelsson tycker att vi ständigt återkommer till vad Socialdemokraterna
              inte gjorde. Ja, det kanske är så att det är lätt att kritisera
              den som gör något, medan den som inget gör i varje fall inte riskerar
              någon kritik för det man gör. Lennart Axelsson får nog finna sig
              i att vi konstaterar att man under den långa följd av år som Socialdemokraterna
              hade makten inte kunde samla sig till en reform som innebar någon
              förbättring. Vi har gjort det.
            </seg>
          </u>
          <u>
            <seg>
              Lennart Axelsson hänvisar till en expert som är kritisk mot att
              det kan tänkas att det oerhörda inträffar att patienterna börjar
              jämföra priser mellan olika tandläkare. Jag tycker att det är
              en bra utveckling. Självklart är det bra med kontinuitet inom
              tandvården, precis som inom hälso- och sjukvården, men jag tror
              att det när det gäller tandvården kan vara bra att då och då tänka
              efter, titta på andra tandläkare och inte med nödvändighet gå
              till den som man har gått till under alla tider. Det kan vara
              bra att se sig omkring en del, för det kan handla om väldigt mycket
              pengar.
            </seg>
          </u>
          <u>
            <seg>
              Alternativet till den utvecklingen är det som jag inte tror att
              Lennart Axelsson vill, nämligen att vi ska ha en prisreglering
              där vi spikar exakt vad allting ska kosta, och sedan kommer det
              att kosta det vare sig vi vill eller inte och det blir absolut
              inget tryck nedåt på det som är ganska kostnadskrävande.
            </seg>
          </u>
          <u>
            <seg>
              De patienter och tandläkare som jag möter har en nyanserad syn
              på den här frågan. Man inser att de pengar vi har lagt till ytterligare,
              3 miljarder kronor, inte räcker till att åstadkomma allting. Det
              här är en del som underlättar för framför allt dem som har väldigt
              stora kostnader. Vi har varit väldigt tydliga med detta fokus
              att vår uppgift är att framför allt förbättra för dem som har
              kostnader som blir näst intill oöverkomliga för den enskilde med
              normal eller liten inkomst.
            </seg>
          </u>
          <u>
            <seg>
              När jag möter tandläkare är en och annan irriterad, och en och
              annan har synpunkter. Men det finns en tillförsikt om att det
              här kommer att lösa sig och att vi delvis är inne i en läroperiod
              som innebär att de administrativa rutinerna så småningom kommer
              att kräva mindre och att fördelarna med reformen kommer att bli
              allt tydligare i takt med att vi lär oss att hantera systemet
              i praktiken. Och fler och fler personer kommer att kunna genomföra
              de tandvårdsåtgärder som de under socialdemokratiskt regeringsinnehav
              aldrig hade råd att genomföra.
            </seg>
          </u>
          <note type="speaker">
            Anf. 93 LENNART AXELSSON (s):
          </note>
          <u>
            <seg>
              Fru talman! 3 miljarder kostade reformen. 80 miljarder har skatterna
              sänkts med under de här två åren. Politik handlar om att välja,
              och visst hade man kunnat välja att sänka skatterna med 79 miljarder
              och göra en bättre reform för tänderna. Det valet har man alltid
              som politiker. Göran Hägglund valde inte detta alternativ.
            </seg>
          </u>
          <u>
            <seg>
              Det var inte jag som kände att jag hade behövt information om
              hur reformen skulle kunna användas av mig när jag gick till tandläkaren,
              utan det är naturligtvis alla de som har gått till tandläkaren
              och är besvikna över att man inte har fått det man trodde att
              man skulle få.
            </seg>
          </u>
          <u>
            <seg>
              Innan reformen genomfördes var Göran Hägglund på en konferens
              för Sveriges Kommuner och Landsting och pratade om det som skulle
              komma. Då sade han som följer:
            </seg>
          </u>
          <u>
            <seg>
              Regeringens kommande tandvårdsreform innebär en omfattande förändring
              för tandvården och ska förberedas noga. Införandet ska ske ordnat
              och på ett sätt som gynnar både patienter och vårdgivare.
            </seg>
          </u>
          <u>
            <seg>
              Han sade också vid samma tillfälle:
            </seg>
          </u>
          <u>
            <seg>
              Det övergripande målet är att komma bort från dagens situation
              som innebär att många avstår från tandvård av ekonomiska skäl
              det är hälsovådligt och helt orimligt.
            </seg>
          </u>
          <u>
            <seg>
              Det är vackra ord.
            </seg>
          </u>
          <u>
            <seg>
              Socialministern! Åtta av tio har fått dyrare eller lika dyr tandvård
              som tidigare, och reformen har enligt dem som jobbar i branschen
              skapat kaos. Tycker verkligen Göran Hägglund att han har lyckats
              med de målsättningar som han så målande beskrev inför Sveriges
              Kommuner och Landsting före den 1 juli?
            </seg>
          </u>
          <note type="speaker">
            Anf. 94 Socialminister GÖRAN HÄGGLUND (kd):
          </note>
          <u>
            <seg>
              Fru talman! Ja, det tycker jag. Det är oundvikligt när man genomför
              en stor reform, en reform som har varit efterlängtad under lång
              tid, att det uppstår ett eller annat inkörningsproblem. Vi arbetar
              mycket medvetet med att ta itu med de bekymmer som uppstår, och
              jag är säker på att det här kommer att kunna lösa sig. Man genomför
              knappast en reform av den här omfattningen utan att det uppstår
              ett eller annat problem av administrativ karaktär.
            </seg>
          </u>
          <u>
            <seg>
              Lennart Axelsson läser upp en del formuleringar som jag lär ha
              gjort mig skyldig till. Jag står för de formuleringarna, att vi
              ska komma bort från en situation där människor avstår från tandvård
              av kostnadsskäl.
            </seg>
          </u>
          <u>
            <seg>
              Lennart Axelsson säger att det för åtta av tio är lika dyrt eller
              dyrare. Jag bestrider de siffrorna, för jag tror mig kunna belägga
              att han har fel. Men även om det skulle vara så gäller det att
              komma ihåg: Vår idé har varit att framför allt se till att de
              personer som har de riktigt höga kostnaderna ska kunna gå till
              tandläkaren och få de här åtgärderna genomförda.
            </seg>
          </u>
          <u>
            <seg>
              Och de här åtta av tio, eller två av tio om vi vänder på det
              jag menar att Axelssons siffror är felaktiga varierar. Det är
              inte samma personer över tiden. En dag är det jag som kommer att
              behöva gå till tandläkaren. En annan dag är det Lennart Axelsson,
              och en tredje dag kanske det är Finn Bengtsson. Och så har vi
              Lars som är tandläkare, som förmodligen kommer att kunna åtgärda
              sig själv. Vi drabbas av detta någon gång, och då kommer det att
              vara väldigt värdefullt att känna att vi har det här stödet.
            </seg>
          </u>
          <u>
            <seg>
              Vi har gått från en situation där människor känner det alldeles
              övermäktigt, där de på grund av räkningar på flera tiotusentals
              kronor i sikte har avstått från att göra det. Vi har genomfört
              en reform som gör det möjligt för människor att gå igenom de åtgärder
              som behövs för att de ska kunna ha en god tandhälsa.
            </seg>
          </u>
          <note>
            Överläggningen var härmed avslutad.
          </note>
          <note>
            14 § Svar på interpellation 2008/09:46 om allvarliga arbetsmiljöbrott
          </note>
          <note type="speaker">
            Anf. 95 Arbetsmarknadsminister SVEN OTTO LITTORIN (m):
          </note>
          <u>
            <seg>
              Fru talman! Torbjörn Björlund har frågat mig om jag är beredd
              att verka för skärpta sanktioner och straff och om jag är beredd
              att verka för tillgång till bättre utredningskapacitet vid överträdelser
              av arbetsmiljöregler och vid arbetsmiljöbrott.
            </seg>
          </u>
          <u>
            <seg>
              Arbetsmiljön kan påverkas genom olika styrmedel. Det handlar
              om ett samspel mellan information, tillsyn av Arbetsmiljöverket,
              straffrätt och andra styrmedel.
            </seg>
          </u>
          <u>
            <seg>
              Det arbete som pågår med en förnyad arbetsmiljöpolitik har som
              utgångspunkt dels att stödja åtgärderna mot utanförskap, dels
              att nyttja arbetsmiljöns potential för ökad konkurrenskraft. Som
              en del i detta arbete föreslår regeringen i budgetpropositionen
              en satsning för de närmaste tre åren med 125 miljoner kronor för
              att förstärka Arbetsmiljöverkets insatser. Detta syftar bland
              annat till att skärpa verkets information och kunskapsspridande
              insatser. Jag har vidare tillsatt en utredning för att utreda
              frågan om sådana styrmedel som innebär att arbetsmiljöstandarden
              på olika verksamheter bedöms och att verksamheter med ett bra
              arbetsmiljöarbete eller en god arbetsmiljö pekas ut.
            </seg>
          </u>
          <u>
            <seg>
              I fråga om byggnadsarbete har regeringen nyligen framlagt en
              proposition som på sikt kommer att ge bättre grund för arbetsmiljöarbetet.
              När det gäller skogs- och jordbruk har regeringen initierat en
              omfattande informationssatsning för att motverka arbetsskadorna.
            </seg>
          </u>
          <u>
            <seg>
              Jag anser att vid sidan av andra styrmedel har fortfarande ingripande
              med tvångsmedel av Arbetsmiljöverket liksom straffrättsliga sanktioner
              en viktig roll att fylla. När det gäller de straffrättsliga sanktionerna
              har ett mångårigt arbete bedrivits för att stärka insatserna.
              Bland annat har i allt större omfattning särskilda åklagare och
              utredare avsatts för arbetsmiljöbrott.
            </seg>
          </u>
          <u>
            <seg>
              Arbetsmiljöbrott kan bestraffas med fängelse i upp till sex år.
              Straffskalan ger alltså redan utrymme för stränga straff. Ansvarsbilden
              vid arbetsmiljöbrott är ofta komplicerad med många inblandade.
              Det är därför väsentligt att regler om företagsbot ger möjligheter
              att rikta sanktioner mot det företag som svarar för verksamheten.
            </seg>
          </u>
          <u>
            <seg>
              Mot denna bakgrund avser jag inte att ta något särskilt initiativ
              när det gäller lagföring av arbetsmiljöbrott.
            </seg>
          </u>
          <note type="speaker">
            Anf. 96 TORBJÖRN BJÖRLUND (v):
          </note>
          <u>
            <seg>
              Fru talman! Tack för svaret, arbetsmarknadsministern!
            </seg>
          </u>
          <u>
            <seg>
              Svaret gör mig inte särskilt förvånad. Jag hade faktiskt hoppats
              att jag någon gång skulle bli åtminstone lite överraskad av ministern,
              men det blev inte så. Det är lite tråkigt, men så är det. Det
              kan faktiskt bli ett problem att man inte kan bli överraskad.
            </seg>
          </u>
          <u>
            <seg>
              I min interpellation tar jag upp det ökande antalet olyckor på
              arbetsplatserna. Vi ser i dag en oroväckande utveckling. I den
              hearing som genomfördes för ett tag sedan konstaterades att det
              vardagliga seriösa arbetsmiljöarbetet är centralt för en bra arbetsmiljö.
              Problemet är att många står utanför denna typ av seriöst arbetsmiljöarbete.
              Det finns alltså inte kunskap om problemen.
            </seg>
          </u>
          <u>
            <seg>
              Arbetsmiljöolyckor är också överrepresenterade på arbetsplatser
              utan kollektivavtal. Det visar hur viktigt det är med ordning
              och reda på arbetsmarknaden för att undvika ohälsa och olyckor.
            </seg>
          </u>
          <u>
            <seg>
              Det finns ett antal exempel på att kurvan går åt fel håll. I
              tidningen Arbetarskydd nr 11 och 12 det här året jag tror att
              det också har varit infört i andra fackliga tidningar också kan
              man läsa att allt fler byggarbetare dör i fallolyckor från tak.
              Det är en specifik uppgift som finns, och det går att verifiera.
              Enligt Arbetsmiljöverket är det ofta samma arbetsgivare som brister
              i säkerheten.
            </seg>
          </u>
          <u>
            <seg>
              Regeringen har i ett antal beslut nedvärderat arbetsmiljöarbetet,
              både direkt genom nedskärningar på Arbetsmiljöverket men också
              indirekt genom olika åtgärder som framför allt har försvagat facket
              och minskat möjligheterna att arbeta seriöst med arbetsmiljö och
              följa upp de brister som finns. De pengar som nu förs till i budgetar
              och så vidare räcker inte på långa vägar.
            </seg>
          </u>
          <u>
            <seg>
              I svaret på min interpellation tar arbetsmarknadsministern återigen
              upp detta att belöna de goda arbetsgivarna. Om det är de berömda
              smileymärkena som är på tapeten igen vet jag inte, men jag tror
              att det är rätt säkert att det inte räcker till. Det är en bra
              sak att uppmuntra. Jag tycker att man ska ha något slags uppmuntran
              för människor som gör bra saker, men det leder tyvärr inte till
              bättre arbetsmiljöarbete.
            </seg>
          </u>
          <u>
            <seg>
              Det som behövs är just mer resurser för att fånga upp dem som
              inte sköter sig. De medlen måste i dag tillföras för att det ska
              räcka till. Enligt den statistik jag har tagit del av är det fortfarande
              ingen som har dömts till fängelse för arbetsmiljöbrott. Vi har
              också den senaste tiden kunnat konstatera att polisen är alldeles
              för dålig på att utreda arbetsmiljöbrott. Det måste alltså till
              en förändring.
            </seg>
          </u>
          <u>
            <seg>
              Då är min fråga igen: Varför inte skjuta till ordentliga resurser,
              ge arbetsgivarna incitament via hårdare sanktioner och se till
              att man följer upp mer och bättre för att komma till rätta med
              det här? Någonstans måste vi vända trenden och kurvorna. Det är
              min fråga. Varför kan inte detta vara ett sätt att göra det på?
            </seg>
          </u>
          <u>
            <seg>
              I svaret på min interpellation tycker jag inte att jag har fått
              något bra svar på min fråga.
            </seg>
          </u>
          <note type="speaker">
            Anf. 97 Arbetsmarknadsminister SVEN OTTO LITTORIN (m):
          </note>
          <u>
            <seg>
              Fru talman! Torbjörn Björlund och jag kan säkert vara överens
              om att ingen ska behöva gå till jobbet och riskera liv, lem eller
              hälsa. Det förefaller rimligt att man har den utgångspunkten.
              Därför är det glädjande med några trender som ser fortsatt bra
              ut.
            </seg>
          </u>
          <u>
            <seg>
              När det gäller arbetsrelaterade sjukdomar har antalet sjukdomsfall
              inte varit så lågt sedan det nuvarande statistiksystemet infördes
              1979. Antalet arbetsplatsolyckor med frånvaro som följd har minskat
              med en tiondel sedan 2003, och en stor del av minskningen har
              skett under det senaste året. Det är naturligtvis glädjande siffror.
            </seg>
          </u>
          <u>
            <seg>
              Samtidigt finns det en tendens till ökning av antalet dödsfall
              som är arbetsplatsrelaterade. Därför tycker jag att det var mycket
              bra att Arbetsmiljöverket tog initiativ till en genomgång av de
              arbetsplatsolyckor som har skett, vad det finns för samband och
              vilka orsaker som finns bakom. Den redovisades den 1 september
              i år.
            </seg>
          </u>
          <u>
            <seg>
              Arbetsmiljöverket pekar framför allt på två branscher. Dels är
              det jord- och skogsbruk, dels är det byggsektorn. Man konstaterar
              samtidigt att den som löper störst risk på svensk arbetsmarknad
              för att råka ut för dödsfall i arbetet är en äldre ensamarbetande
              man. Det ligger rätt mycket i linje med det som Torbjörn Björlund
              säger, nämligen att det oftast är fråga om arbetsplatser utan
              kollektivavtal, för det handlar inte sällan om enmansföretag eller
              om väldigt små företag i just jord- och skogsbruket. Där ser man
              också en åldersfördelning som ligger i linje med den statistik
              som Arbetsmiljöverket redovisar. Det är just många äldre män som
              arbetar där.
            </seg>
          </u>
          <u>
            <seg>
              Därför är det där vi har satt in huvuddelen av de resurser som
              vi nu tillför. Det är resurser i två delar. Dels är det beslutet
              från den 1 februari förra året, nämligen att man från Jordbruksdepartementet
              tillförde 10 miljoner kronor under 2008 och 2009 för att minska
              olycksfallen inom just lantbruket 5 miljoner kronor att användas
              i år för att stärka rådgivning gentemot lantbrukare i syfte att
              minska olycksfallen, 3 miljoner kronor som betalas till Sveriges
              lantbruksuniversitet för att utbilda rådgivare och 2 miljoner
              som utbetalas till Institutet för jordbruks- och miljöteknik för
              att stödja den utbildningssatsning som SLU ska genomföra på det
              här området. Det är ett viktigt bidrag för att informera bättre
              till de enmans- eller fåmansföretag som det handlar om inom jord-
              och skogsbruket.
            </seg>
          </u>
          <u>
            <seg>
              När det gäller byggsektorn är det klart att propositionen om
              att införa byggplatsdirektivet i svensk lagstiftning, med ett
              tydligare arbetsmiljöansvar på våra byggarbetsplatser, är en viktig
              dimension för att komma till rätta med en del av de problem vi
              har sett i byggsektorn. Tydligt ansvar gör också att Arbetsmiljöverkets
              insatser blir lättare att följa upp och genomföra.
            </seg>
          </u>
          <u>
            <seg>
              När de 125 miljonerna tillfördes i den budget som presenterades
              för någon månad sedan var det också i syfte att underlätta informationsgivning,
              inte minst till de mindre företagen i de båda branscher som vi
              nu pratar om.
            </seg>
          </u>
          <u>
            <seg>
              Vi kan då återgå till det som var Torbjörn Björlunds utgångspunkt
              i interpellationen. Torbjörn Björlund kräver skärpta sanktioner
              och straff. Då vill jag påminna om att det på senare tid har gjorts
              en rad förändringar.
            </seg>
          </u>
          <u>
            <seg>
              Bland annat har Åklagarmyndigheten beslutat att samla miljöåklagarna
              till en nationell åklagarkammare för bekämpning av både miljö-
              och arbetsmiljöbrott. Det är en ganska nyligen genomförd förändring.
              Den bygger på en omfattande samverkan mellan polis och åklagare
              och Arbetsmiljöverket.
            </seg>
          </u>
          <note>
            År 2006 ändrades dessutom reglerna om företagsbot. Maximibeloppet
            höjdes från 3 miljoner kronor till 10 miljoner kronor.
          </note>
          <note type="speaker">
            Anf. 98 TORBJÖRN BJÖRLUND (v):
          </note>
          <u>
            <seg>
              Fru talman! De här ansvarsfrågorna är intressanta. I morgon kommer
              vi att diskutera betänkandet om EG-direktivet. Det finns faktiskt
              saker där också som vi inte är överens om. Det gäller kryphål
              och olika saker. Det handlar just om att man inte har ett samlat
              arbetsmiljöansvar, vilket är en kärna i det seriösa arbetsmiljöarbete
              som vi lyfter fram.
            </seg>
          </u>
          <u>
            <seg>
              För att få det här att fungera ska man ha ett tryck på den som
              är ansvarig. Man ska ha ett tydligt ansvar hos en arbetsgivare
              eller hos en person för att det ska fungera på ett riktigt bra
              sätt.
            </seg>
          </u>
          <u>
            <seg>
              När det gäller pengar och resurser har den här regeringen hoppat
              fram och tillbaka. Man har dragit undan väldigt mycket pengar
              från själva arbetsmiljöarbetet, från Arbetsmiljöverkets arbete,
              från fackföreningar när det gäller utbildning och sådana saker.
              Man har också tagit bort forskning och sådana saker. Man har dessutom
              slopat kravet på att skriftligt redovisa incidenter och sådant.
              Allt det som på något sätt har haft en betydelse för statusen
              för arbetsmiljöarbetet är borttaget.
            </seg>
          </u>
          <u>
            <seg>
              Det här tycker jag kanske är det mest allvarliga, att man faktiskt
              ger signaler om att det här inte är så viktigt. Man kan alltså
              ta det på mindre allvar. Det är just den biten som kanske är den
              springande punkten i det här, framför allt i min interpellation.
              Vad ska man göra för att få det här att bli något som man verkligen
              tar på allvar?
            </seg>
          </u>
          <u>
            <seg>
              Då handlar det kanske just om olika straffsatser eller möjligheter
              att markera med sanktioner mot arbetsgivare som inte sköter sig.
            </seg>
          </u>
          <u>
            <seg>
              Jag vet att vi i ett antal interpellationsdebatter och andra
              debatter har lyft upp arbetsmiljöns betydelse för konkurrenskraften,
              att företagen på något sätt skulle se det som en tillgång ur konkurrenssynpunkt.
              Men det finns faktiskt inga siffror som visar att det är så, i
              alla fall inte vad jag har sett.
            </seg>
          </u>
          <u>
            <seg>
              Det är tvärtom så att man, när man har en chans att spara pengar,
              gärna gör det på arbetsmiljön. Det är ett dilemma. Det hjälper
              tyvärr inte att på något sätt lyfta upp goda exempel. Jag önskar
              att det vore så, för det vore mycket enklare, men så är det inte.
            </seg>
          </u>
          <u>
            <seg>
              Det här handlar om kunskap hos arbetsgivarna. Det finns alldeles
              för dålig kunskap. Det är de som har ansvaret. Kan man hjälpa
              dem genom att ge fackföreningarna mer pengar, utbilda skyddsombud
              och få ett samarbete mellan arbetstagare och arbetsgivare så att
              man faktiskt får ett bra arbetsmiljöarbete och får statusen att
              höjas kommer också de här kurvorna att sjunka.
            </seg>
          </u>
          <u>
            <seg>
              Dödsolyckorna tycker jag är ett bra exempel på att det faktiskt
              går illa när man inte har tillräckligt tryck på att det ska finnas
              förebyggande arbete så att folk vet vad som gäller.
            </seg>
          </u>
          <u>
            <seg>
              Byggplatsolyckor syns naturligtvis väldigt tydligt. Det gäller
              även skogs- och jordbruk, där det är hårt utsatta miljöer. Men
              det finns även andra exempel på ställen där man upplever sådana
              här saker. Där borde man ha ett mycket hårdare tryck på att arbetsgivaren
              ska ta ett stort ansvar och så vidare.
            </seg>
          </u>
          <u>
            <seg>
              Jag tror att samspelet mellan skyddsombud, arbetsgivare och arbetsmiljöverk
              är centralt. Då måste det till resurser. Det måste läggas mer
              pengar på det här. 125 miljoner kommer inte att räcka långt i
              det här arbetet när man har tagit bort ett antal hundra miljoner,
              inte minst från Arbetsmiljöverket.
            </seg>
          </u>
          <u>
            <seg>
              Jag tror att det här kommer att vara det som är framöver, under
              kommande år. Jag tänker på lågkonjunktur, finanskris och allt
              det som kommer att slå hårt mot delar av arbetsmarknaden, där
              företagen faktiskt måste titta på sina tillgångar och sina pengar
              mycket mer. Det kommer att vara en tydlig markering under 2009
              när det gäller vart vi tar vägen. Då kommer inte de här pengarna
              som läggs in, 125 miljoner, att räcka speciellt långt.
            </seg>
          </u>
          <u>
            <seg>
              Jag tror också att den här sanktionsvägen är det som vi nu behöver
              sätta i gång för att få det att bli bra.
            </seg>
          </u>
          <u>
            <seg>
              Vore det så att man kunde klistra på smileys på företagens dörrar
              och allting sedan skulle lösa sig vore ingen gladare än jag. Men
              så fungerar det inte, utan det måste till sanktioner.
            </seg>
          </u>
          <note type="speaker">
            Anf. 99 Arbetsmarknadsminister SVEN OTTO LITTORIN (m):
          </note>
          <u>
            <seg>
              Fru talman! Man kan konstatera att en utredning för åtta år sedan
              visade att den samhällsekonomiska kostnaden för en dålig arbetsmiljö
              var ungefär 50 miljarder i Sverige. Den är säkert mer vid det
              här laget.
            </seg>
          </u>
          <u>
            <seg>
              Det är kostnader direkt för sjukskrivningar. Det är också kostnader
              för produktionsbortfall. Det är naturligtvis en summa som vi inte
              kan acceptera. Det är ett misslyckande för den tidigare förda
              arbetsmiljöpolitiken att vi uppenbarligen aldrig kan se en högkonjunktur
              utan att till exempel dödsolyckorna i byggsektorn ökar. Det är
              ett traditionellt konjunkturmönster som vi ser.
            </seg>
          </u>
          <u>
            <seg>
              Naturligtvis är utgångspunkten att den som begår ett lagbrott
              ska lagföras. Vi kan utgå från interpellationen. Den handlar ju
              om sanktionsmöjligheterna och straffrättsligt ansvar. Där menar
              jag ändå att vi har en god grund att stå på.
            </seg>
          </u>
          <u>
            <seg>
              De här reglerna är skärpta. Reglerna för företagsbot är skärpta,
              och det finns utrymme att göra mer. Åklagarmyndigheten har, som
              sagt, samlat både miljö- och arbetsmiljöbrotten i en nationell
              åklagarkammare, vilket borde stärka möjligheterna att lagföra
              den som begår lagbrott.
            </seg>
          </u>
          <u>
            <seg>
              Sedan är det så att resurserna ska gå dit där de behövs bäst.
              Vi kan då konstatera att antalet arbetssjukdomar inte har varit
              så här lågt sedan 1979 när statistiken började föras och att arbetsolyckorna
              med frånvaro som följd har minskat med en tiondel sedan 2003,
              och en stor del av denna minskning har skett under det senaste
              året. Det är just när det gäller dödsfallen som statistiken hittills
              i år ser mörk ut.
            </seg>
          </u>
          <u>
            <seg>
              Då är det inte onaturligt att vi fokuserar på just de områden
              där de största problemen finns. Det är de mindre företagen. Det
              är jord- och skogsbruk, och det är byggbranschen.
            </seg>
          </u>
          <u>
            <seg>
              Certifieringsutredningen har tillsatts. Det är Bertil Remaeus
              som är överdirektör för Arbetsmiljöverket som kommer att arbeta
              med detta. Hans uppdrag, som det står formulerat i direktiven,
              är att försöka hitta styrmedel, att visa att det faktiskt är lönsamt
              också för arbetsgivarna att erbjuda en god arbetsmiljö.
            </seg>
          </u>
          <u>
            <seg>
              Det är därför bra, tycker jag, att Torbjörn Björlund indirekt,
              eller nästan direkt, erkänner att dagens styrmedel tydligen inte
              är tillräckligt goda. Den bedömningen delar jag.
            </seg>
          </u>
          <u>
            <seg>
              Jag tror att det är bra om vi tydligare kan visa för arbetsgivare
              att det är en god idé att erbjuda en bra arbetsmiljö. Det är naturligtvis
              en god idé för den enskilde som ska kunna känna trygghet i att
              gå till jobbet utan att behöva råka illa ut. Det är naturligtvis
              en samhällsekonomisk vinst, men det är också en företagsekonomisk
              vinst.
            </seg>
          </u>
          <u>
            <seg>
              Det inträffar säkert att man gör den bedömning som Torbjörn Björlund
              pekar på, att man tycker att man kan tjäna på att cut some corners
              , ta några genvägar. Man erbjuder en sämre arbetsmiljö för att
              man tjänar på det kortsiktigt. Det ska inte gå att göra på det
              sättet. Vi ska visa att det också kortsiktigt faktiskt innebär
              en vinst att erbjuda en god arbetsmiljö.
            </seg>
          </u>
          <u>
            <seg>
              Certifieringsutredningen har nu ett tag på sig att gå igenom
              detta och se vad vi kan lära av andra länder. Finns det några
              sätt att tydligare visa detta? Det har ju diskuterats, och då
              har man fått höra det här om de gröna klistermärkena.
            </seg>
          </u>
          <u>
            <seg>
              Jag menar inte att man omedelbart ska införa det danska systemet,
              men det finns en del att lära av Danmark. Det handlar nämligen
              om just det faktum att det har blivit ett konkurrensmedel när
              man ska rekrytera nya medarbetare, att man kan visa att man erbjuder
              en god arbetsmiljö.
            </seg>
          </u>
          <u>
            <seg>
              Kan vi på något sätt hitta motsvarande styrmedel som fungerar
              på den svenska arbetsmarknaden kan det på ett positivt sätt bidra
              till att vi får se ett minskat antal dödsolyckor och en godare
              och bättre arbetsmiljö på svensk arbetsmarknad.
            </seg>
          </u>
          <note type="speaker">
            Anf. 100 TORBJÖRN BJÖRLUND (v):
          </note>
          <u>
            <seg>
              Fru talman! Jag ska börja i slutet. Danmark är ett intressant
              exempel. Där har man lyckats på något sätt. Det som Danmark har
              lyckats med handlar om att de har fler arbetsmiljöinspektörer.
              De har bättre kontroll. De har bättre sanktioner. Det är ett bra
              exempel på hur man borde arbeta med mer resurser också i Sverige.
            </seg>
          </u>
          <u>
            <seg>
              Sedan gällde det styrmedel och att försöka hitta saker som ska
              visa arbetsgivarna att det är bra för företagets ekonomi och sådana
              saker. Det är säkert jättebra, men man kan titta på det som har
              kommit fram.
            </seg>
          </u>
          <u>
            <seg>
              Vi hade en arbetsmiljöriksdag här för några veckor sedan där
              vi hade en rätt bra debatt med ett antal intresserade människor
              som diskuterade det här.
            </seg>
          </u>
          <u>
            <seg>
              Det kom där fram ett antal kommentarer. En kommentar från en
              forskare var att den här regeringen ägnar sig åt mycket snack
              och lite verkstad. Det är sådana där uttryck som man brukar köra
              med. Och så är det. Det är bra retorik. Det är mycket goda intentioner.
              I ord och skrift kan det vara saker som är jättebra, men i praktisk
              handling blir det faktiskt tvärtom på grund av att man i stället
              har dragit ned på resurserna.
            </seg>
          </u>
          <u>
            <seg>
              Det haltar. Det här är någonting som den här regeringen kommer
              att få leva med, speciellt nu när vi kommer in i en lågkonjunktur.
              Det kommer att hända mer saker. Det kommer att vara svårare för
              företagen att se denna förmåga. De kommer att kapa hörnen mycket
              mer. Vi kommer att få fler olyckor, men också en sämre arbetsmiljö
              över huvud taget hos våra företag. Det är en farlig utveckling
              som vi måste motverka.
            </seg>
          </u>
          <u>
            <seg>
              Att både uppmuntra och sätta hårt tryck genom bättre sanktioner
              mot företagen är den väg vi måste gå. Man ska inte tro att alla
              är goda. De flesta har en reell verklighet att leva upp till när
              det gäller företagsekonomi. Det är tyvärr så att många kommer
              att välja de kapade hörnen.
            </seg>
          </u>
          <note type="speaker">
            Anf. 101 Arbetsmarknadsminister SVEN OTTO LITTORIN (m):
          </note>
          <u>
            <seg>
              Fru talman! Det hårda trycket finns genom lagen. Det är egentligen
              svaret på interpellationen. Det som saknas är de goda incitamenten
              och stödet för att visa att det är en bra idé att göra rätt.
            </seg>
          </u>
          <u>
            <seg>
              Jag noterar att Torbjörn Björlund ger den borgerliga regeringen
              i Danmark beröm. Jag har varit i Danmark och tittat på deras arbete
              och är precis som Torbjörn Björlund imponerad av det. De jobbar
              just på det här sättet: De försöker hitta de goda incitamenten.
              Jag kan inte utesluta att vi går en motsvarande väg och möjliggör
              instruktioner och diskussioner mellan Arbetsmiljöverket och de
              mindre företagen, och då menar jag alla mindre företag. Det tror
              jag hade kunnat vara en bra idé.
            </seg>
          </u>
          <u>
            <seg>
              Jag hör Torbjörn Björlund säga att det är mycket snack och lite
              mindre verkstad. Men först och främst måste man ta reda på var
              problemet egentligen ligger. Därefter måste man fokusera på att
              hitta de lösningar man tror fungerar bäst. I tredje steget ska
              man fokusera resurserna på att leverera det som efterlyses och
              som man tror ger bäst resultat.
            </seg>
          </u>
          <u>
            <seg>
              Problemet är som jag ser det att den hittills förda arbetsmiljöpolitiken
              nästan uteslutande har varit fokuserad på kontroll och inspektioner,
              på lagregler för att jaga de dåliga, men har varit sämre på att
              uppmuntra de goda och framför allt dem som borde vara goda det
              är en lönsam affär att erbjuda en god arbetsmiljö.
            </seg>
          </u>
          <u>
            <seg>
              Mycket snack och lite verkstad? Vi är inne i verkstaden just
              nu. Vi jobbar med certifieringsutredningar, det arbetsmiljöpolitiska
              kunskapsrådet och en nationell arbetsmiljöstrategi som jag hoppas
              kunna återkomma till inom kort.
            </seg>
          </u>
          <note>
            Överläggningen var härmed avslutad.
          </note>
          <note>
            15 § Svar på interpellation 2008/09:47 om jobb- och utvecklingsgarantin
          </note>
          <note type="speaker">
            Anf. 102 Arbetsmarknadsminister SVEN OTTO LITTORIN (m):
          </note>
          <u>
            <seg>
              Fru talman! Luciano Astudillo har frågat mig vilka åtgärder jag
              avser att vidta så att alla som har rätt att ingå i jobb- och
              utvecklingsgarantin får delta i densamma. Vidare har han frågat
              mig vilka åtgärder jag avser att vidta för att löftet om ett individuellt
              bemötande av dem som hamnar i jobb- och utvecklingsgarantin ska
              infrias. Slutligen undrar han vilka åtgärder jag avser att vidta
              för att utbildningsinsatser som erbjuds långtidsarbetslösa i jobb-
              och utvecklingsgarantin ska öka.
            </seg>
          </u>
          <u>
            <seg>
              Arbetsförmedlingen ansvarar för att genomföra jobb- och utvecklingsgarantin
              utifrån de riktlinjer regering och riksdag har fastställt. Arbetsförmedlingen
              har därtill möjlighet att på egen hand anpassa resurserna inom
              garantin efter deltagarnas behov. Jag har fullt förtroende för
              Arbetsförmedlingens arbete med implementeringen av garantin och
              med att säkerställa kvaliteten inom garantin i enlighet med intentionerna.
            </seg>
          </u>
          <u>
            <seg>
              Låt mig vidare poängtera att en ökning av antalet personer i
              arbetsmarknadsutbildning inte nödvändigtvis är ett bevis på kvaliteten
              i jobb- och utvecklingsgarantin. Vi måste komma ihåg att deltagarna
              inte är en homogen grupp utan att behoven varierar utifrån individens
              förutsättningar. Det finns dessutom andra effektiva insatser för
              att upprätthålla kompetensen hos de arbetslösa. Det gäller till
              exempel arbetspraktik, arbetsträning och arbetslivsinriktad rehabilitering.
            </seg>
          </u>
          <u>
            <seg>
              Jobb- och utvecklingsgarantin har nu funnits i drygt ett år.
              Det faktum att drygt 22 000 personer av de drygt 36 000 som hittills
              lämnat jobb- och utvecklingsgarantin har fått jobb eller påbörjat
              reguljär utbildning anser jag är en god indikation på att insatsen
              håller kvalitet.
            </seg>
          </u>
          <u>
            <seg>
              Regeringen avser att noga följa utvecklingen av jobb- och utvecklingsgarantin.
              Institutet för arbetsmarknadspolitisk utvärdering, IFAU, har också
              initierat en studie där målet är att studera genomförandet av
              programmet samt dess arbetsmarknadseffekter.
            </seg>
          </u>
          <u>
            <seg>
              Jag kan lova Luciano Astudillo att regeringens politik även framöver
              kommer att inriktas på att hitta nya angreppssätt för att bryta
              utanförskapet för dem som av olika anledningar befinner sig eller
              riskerar att hamna utanför arbetsmarknaden.
            </seg>
          </u>
          <note type="speaker">
            Anf. 103 LUCIANO ASTUDILLO (s):
          </note>
          <u>
            <seg>
              Fru talman! Sverige går in i en lågkonjunktur. De som står längst
              från arbetsmarknaden kommer att placeras allt längre bort och
              ställas längst bak i kön. Nu måste de konkurrera med alla dem
              som varslas. Under de senaste 30 dagarna har 20 000 personer varslats
              enligt Arbetsförmedlingen.
            </seg>
          </u>
          <u>
            <seg>
              Sverige står betydligt sämre rustat att möta de här sämre tiderna.
              Under två år har vi haft en regering som försummat näringspolitiken.
              Under två år har vi haft en Littorin som urholkat den aktiva arbetsmarknadspolitikens
              smörjmedel för att få människor från ett arbete till ett annat.
              Vi har en minister som sätter som sin uppgift att paja den inkomstförsäkring
              som är så viktig nu i sämre tider. 500 000 människor har tvingats
              lämna den, och endast 25 procent får 80 procent av sin tidigare
              lön.
            </seg>
          </u>
          <u>
            <seg>
              Orättvisorna har byggts in i vårt land. Orättvisorna har drabbat
              dem som står utan arbete. Men det har inte gett fler jobb för
              dem som står längst bort. När det gäller dem som står sämst rustade,
              längst bort från arbetsmarknaden, är sveket som mest påtagligt
              i den politik som hittills har förts.
            </seg>
          </u>
          <u>
            <seg>
              Jag är inte alls nöjd med svaret. Arbetsmarknadsministern svarar
              inte på frågorna. Littorins löfte var att jobb- och utvecklingsgarantin
              skulle omfatta inte bara dem som uppbar a-kassa utan också alla
              som hade till exempel försörjningsstöd eller sjukförsäkring, så
              länge man kvalificerade sig under en period av 18 månader. I dag
              är det endast 2 procent av de dryga 40 000 som uppbär försörjningsstöd
              som ingår i a-kassan. Men det är så mycket som över 90 000 personer
              som har varit inskrivna i Arbetsförmedlingen i över 18 månader.
            </seg>
          </u>
          <u>
            <seg>
              Littorin gömmer sig bakom myndigheten i sitt svar. Han säger
              att han inte tänker göra något, att han förlitar sig på att myndigheten
              kommer att göra sitt jobb, trots att förordningen säger något
              annat.
            </seg>
          </u>
          <u>
            <seg>
              Littorins löfte var att resurserna skulle prioriteras till dem
              som står längst bort från arbetsmarknaden. Det är sant att arbetsmarknadsutbildning
              inte är det enda verktyget. Det kan finnas andra. Samtidigt vet
              vi, för IFAU har utvärderat olika verktyg, att just arbetsmarknadsutbildning
              är ett effektivt verktyg för att få ut dem som står längst bort
              från arbetsmarknaden. Så många som 75 procent av dem som har genomgått
              en arbetsmarknadsutbildning får jobb efter det. Det är väsentligt
              mycket bättre än de insatser som den borgerliga Amspolitiken består
              av.
            </seg>
          </u>
          <u>
            <seg>
              Littorins löfte var att förstärka den individuella coachningen
              för dem som står längst från arbetsmarknaden, dem som finns i
              jobb- och utvecklingsgarantin. Max 1520 arbetslösa per handläggare
              var löftet. Men långt mindre än hälften av de av landets arbetsförmedlingar
              som jobbar med garantin har den arbetsbelastningen.
            </seg>
          </u>
          <u>
            <seg>
              Nu vet vi alltså att vi har sämre tider framför oss. Fler kommer
              att tvingas söka hjälp av Arbetsförmedlingen. De som står längst
              bort kommer att hamna längst bak i kön. Vem kan lita på Littorin
              och den borgerliga regeringen när de löften man gav inte har verkställts?
            </seg>
          </u>
          <note type="speaker">
            Anf. 104 Arbetsmarknadsminister SVEN OTTO LITTORIN (m):
          </note>
          <u>
            <seg>
              Fru talman! Låt mig försöka bli ytterligare lite tydligare i
              svaren på de tre frågorna.
            </seg>
          </u>
          <u>
            <seg>
              Fråga 1: Vilka åtgärder avser ministern att vidta så att alla
              som har rätt att ingå i jobb- och utvecklingsgarantin får delta
              i densamma?
            </seg>
          </u>
          <u>
            <seg>
              Alla som har rätt att delta får delta. Det svaret är ganska enkelt.
            </seg>
          </u>
          <note>
            Fråga 2: Vilka åtgärder avser statsrådet att vidta för att löftet
            om ett individuellt bemötande av dem som hamnar i jobb- och utvecklingsgarantin
            ska infrias?
          </note>
          <u>
            <seg>
              Återigen: Enligt de regler som finns ska alla få det individuella
              bemötande som man har rätt att få. 1520 personer per coach finns
              budgeterat. Jag ger naturligtvis Luciano Astudillo rätt i att
              inte alla har fått precis det de ska få. Det har varit inkörningsproblem.
              Så är det med vilken förändring man än gör. Men vi följer noga
              upp tillsammans med Arbetsförmedlingen hur det ser ut och att
              de resurser som finns, de 12,9 miljarder som finns avsatta för
              jobb- och utvecklingsgarantin och jobbgarantin för unga, används
              på det sätt som vi gemensamt har bestämt.
            </seg>
          </u>
          <note>
            Fråga 3: Vilka åtgärder avser statsrådet att vidta för att utbildningsinsatser
            som erbjuds långtidsarbetslösa i jobb- och utvecklingsgarantin
            ska öka?
          </note>
          <u>
            <seg>
              Resurser finns för en individuell bedömning som ligger till grund
              för den insats som senare ska genomföras. Utbildningsinsatser
              ska naturligtvis gå till dem som så behöver.
            </seg>
          </u>
          <u>
            <seg>
              I dag visar statistiken för vecka 40, den senaste statistiken
              jag har, att 86,6 procent av de 47 545 personer som befinner sig
              i jobb- och utvecklingsgarantin har någon typ av aktivitet. Det
              är arbetslivsinriktad rehabilitering, arbetspraktik, arbetsträning,
              förberedande insatser, fördjupad kartläggning, vägledning, förstärkt
              arbetsträning, jobbsökaraktivitet med coachning, kartläggning,
              projekt, start av näringsverksamhet, utbildning eller aktivitet
              som finns hos någon kompletterande aktör.
            </seg>
          </u>
          <u>
            <seg>
              När det gäller dem som inte har aktivitet just i vecka 40 säger
              Arbetsförmedlingen att det finns personer som är sjuka eller föräldralediga
              och personer som är deltidsarbetande där man har svårigheter att
              hitta matchande aktiviteter till arbetad tid. Det finns även de
              som väntar på arbete eller som har fått en aktivitet men inte
              påbörjat den. Det gäller till exempel personer som är på väg att
              lämna FAS efter att ha fått ta del av praktik eller arbetsträning.
              Ibland kan det bero på ett glapp mellan aktiviteterna vid själva
              uppdateringstillfället i statistiken, det vill säga att en aktivitet
              slutar på fredagen och nästa börjar på måndagen.
            </seg>
          </u>
          <u>
            <seg>
              Det innebär att svaret på de tre frågorna är ganska tydligt.
              Det finns resurser, det finns resurser för individuellt bemötande,
              och det finns resurser för att den som har fått en utvärdering
              ska få den typen av insatser han eller hon behöver för att komma
              vidare i ett annat jobb. Dessutom kommer IFAU att fortsätta att
              utvärdera effekterna på det sätt som vi vill att det ska göra.
            </seg>
          </u>
          <note type="speaker">
            Anf. 105 LUCIANO ASTUDILLO (s):
          </note>
          <u>
            <seg>
              Fru talman! Beskedet är att det finns resurser, det finns resurser
              och det finns resurser. Detta är ett läge där Sverige går in i
              en lågkonjunktur och där den budget som Anders Borg lade fram
              inte längre har någon verklighetsförankring.
            </seg>
          </u>
          <u>
            <seg>
              Vi har en lågkonjunktur som slår in och jobbkrisen med alla de
              varsel som finns. Efter det fick vi också finanskrisen, som man
              förvisso inte kan beskylla den borgerliga regeringen för. Men
              den fördjupar och förvärrar krisen.
            </seg>
          </u>
          <u>
            <seg>
              Littorin står ändå här i dag och säger: Det finns resurser, det
              finns resurser och det finns resurser. Samtidigt vet vi att det
              fortfarande är väldigt många som står långt från arbetsmarknaden.
            </seg>
          </u>
          <u>
            <seg>
              Vi vet att mer än hälften av dem som har rätt till jobb- och
              utvecklingsgarantin utifrån att de har varit inskrivna 18 månader
              hos Arbetsförmedlingen inte har fått ta del av jobb- och utvecklingsgarantin.
            </seg>
          </u>
          <u>
            <seg>
              Om det finns resurser, varför händer inte detta, Littorin? Det
              borde på något sätt föranleda en insats av arbetsmarknadsministern
              och leda till att man ställer frågor.
            </seg>
          </u>
          <u>
            <seg>
              När det gäller det individuella bemötandet säger Littorin återigen
              att det finns resurser. Å andra sidan medger han här att han svikit
              sitt löfte om 1520 arbetslösa per handläggare.
            </seg>
          </u>
          <u>
            <seg>
              Han säger ingenting om att det verkar finnas en resursbrist för
              att nå upp till det viktiga målet att ha en individuell coachning
              för de människor som står längst från arbetsmarknaden.
            </seg>
          </u>
          <u>
            <seg>
              Vi känner till de erfarenheter som gjorts av det arbetssättet.
              Att ge dessa människor ett väldigt individuellt och intensivt
              bemötande är det som gör jobbet och många gånger löser frågan.
            </seg>
          </u>
          <u>
            <seg>
              Det finns inga löften om mer resurser för att nå det mål och
              uppfylla det löfte som Littorin hade om det individuella bemötandet.
            </seg>
          </u>
          <u>
            <seg>
              När det gäller utbildning väljer Littorin lite retoriskt att
              baka ihop allting och säga att si och så många är aktiva i utvecklingsgarantin.
            </seg>
          </u>
          <u>
            <seg>
              Genom tiden har det inte varit de nivåerna som Littorin har valt
              att beskriva här. Dessutom är det många av de personerna som inte
              är i vidare aktiva insatser. Det vet också Littorin.
            </seg>
          </u>
          <u>
            <seg>
              Det är väldigt lite insatser som handlar om direkta arbetsmarknadsutbildningar
              som leder till arbete, som IFAU konstaterar.
            </seg>
          </u>
          <u>
            <seg>
              Den politik som Littorin representerar ger inte fler jobb för
              dem som står längst från arbetsmarknaden. Ökade orättvisor leder
              inte till fler jobb.
            </seg>
          </u>
          <u>
            <seg>
              Att ha en politik vars essens har varit att öka otryggheten och
              strypa människors livschanser har inte lett till fler jobb.
            </seg>
          </u>
          <u>
            <seg>
              Vi socialdemokrater har en helt annan politik. Vi tror på människors
              förmåga. Vi tror att man till exempel genom möjligheter till en
              arbetsmarknadsutbildning kan få jobb.
            </seg>
          </u>
          <u>
            <seg>
              Här finns en jättestor skillnad mellan den borgerliga passiva
              och cyniska hållningen och den som vi tror på.
            </seg>
          </u>
          <note type="speaker">
            Anf. 106 Arbetsmarknadsminister SVEN OTTO LITTORIN (m):
          </note>
          <u>
            <seg>
              Fru talman! Det viktigaste är väl att långtidsarbetslösheten
              har sjunkit ordentligt sedan valet. Det är 180 000 personer som
              har lämnat utanförskapet. Aldrig tidigare har så många arbetat
              på svensk arbetsmarknad som just nu. Det är en god utgångspunkt
              när vi nu står inför en allvarlig situation med höga varseltal
              som följer på den internationella finanskrisen.
            </seg>
          </u>
          <u>
            <seg>
              Jag vill återigen påminna om att 22 000 personer av de 36 000
              som har varit inskrivna i jobb- och utvecklingsgarantin har lämnat
              densamma för arbete eller för studier. Av dem som i dag är i jobb-
              och utvecklingsgarantin finns 86,6 procent i olika typer av aktiviteter
              som är individuellt bedömda.
            </seg>
          </u>
          <u>
            <seg>
              Det finns resurser. Det finns 12,9 miljarder för uppföljning
              och för insatser i olika delar i jobb- och utvecklingsgarantin
              och i jobbgarantin för unga. Vi följer naturligtvis tillsammans
              med Arbetsförmedlingen regelbundet upp måluppfyllelsen och det
              individuella bemötandet.
            </seg>
          </u>
          <u>
            <seg>
              Det ska vara 1520 individer per coach. Finns det övergångsproblem
              när man genomför en stor förändring? Självklart är det så. Det
              är precis som jag hörde tidigare socialministern resonera om tandvårdsreformen.
            </seg>
          </u>
          <u>
            <seg>
              Det är naturligtvis så att vi under en övergångsperiod måste
              se till att i det här fallet Arbetsförmedlingen följer och når
              upp till de mål som vi har satt upp. Det kommer vi att fortsätta
              att göra.
            </seg>
          </u>
          <note type="speaker">
            Anf. 107 LUCIANO ASTUDILLO (s):
          </note>
          <u>
            <seg>
              Fru talman! Vi vet att verkligheten drastiskt förändrats under
              hösten. Littorin fortsätter att hävda att det finns resurser.
              Vi vet att Sverige står sämre rustat att möta jobbkrisen. Det
              har den borgerliga regeringen ett ansvar för. Finanskrisen kan
              man inte skylla på regeringen, men jobbkrisen.
            </seg>
          </u>
          <u>
            <seg>
              Man har under två år urholkat den aktiva arbetsmarknadspolitiken
              och dragit undan resurser. Ändå står Littorin här och hävdar att
              det finns tillräckliga resurser. Men de är uppenbarligen inte
              tillräckliga för att hjälpa de människor som står längst från
              arbetsmarknaden.
            </seg>
          </u>
          <u>
            <seg>
              Man har till och med inte låtit alla kvalificera sig till jobb-
              och utvecklingsgarantin som har rätt till det. Man har också pajat
              a-kassan. Det är också en viktig del av att människor nu känner
              otrygghet och rädsla inför den varselvåg vi har.
            </seg>
          </u>
          <u>
            <seg>
              Vi socialdemokrater har all anledning att vara självkritiska
              på området. Långtidsarbetslösheten har ökat under lång tid. Det
              är ett område där vi i dag förstärker, förbättrar och förnyar
              vår politik.
            </seg>
          </u>
          <u>
            <seg>
              Vi är helt övertygade om att den politik som vi har presenterat
              som alternativ till den högerpolitik vi just nu har i landet hade
              varit bättre för att möta varselvågen och de människor som står
              långt från arbetsmarknaden.
            </seg>
          </u>
          <u>
            <seg>
              Det handlar om rejäla investeringar på bristyrkesutbildningar
              och en rad andra insatser för att möta de människor som nu riskerar
              sitt arbete.
            </seg>
          </u>
          <u>
            <seg>
              Vi kommer att fortsätta att förnya och förbättra vår politik
              på området. Inget annat än arbete åt alla och full sysselsättning
              är målet på området.
            </seg>
          </u>
          <note type="speaker">
            Anf. 108 Arbetsmarknadsminister SVEN OTTO LITTORIN (m):
          </note>
          <u>
            <seg>
              Fru talman! Långtidsarbetslösheten har sjunkit kraftigt sedan
              valet. Det är 180 000 personer som har lämnat utanförskapet, fått
              ett jobb att gå till, lön att leva på och en framtid att se fram
              emot. Det är 22 000 av 36 000 inskrivna i jobb- och utvecklingsgarantin
              som har lämnat den för arbete eller studier. Det är 70 procent
              av dem som har lämnat jobbgarantin som har lämnat för arbete.
            </seg>
          </u>
          <u>
            <seg>
              Det är 86,6 procent av dem som finns i jobb- och utvecklingsgarantin
              som har olika typer av aktiviteter. Det finns 12,9 miljarder budgeterat
              för jobb- och utvecklingsgarantin och för jobbgarantin för unga.
              Det är budgeterat för 1520 personer för varje coach. Vi kommer
              naturligtvis att fortsätta att följa upp gentemot Arbetsförmedlingen
              att de resurser som är avsatta utnyttjas på det sätt som de är
              avsedda för.
            </seg>
          </u>
          <note>
            Överläggningen var härmed avslutad.
          </note>
          <note>
            16 § Svar på interpellation 2008/09:58 om Arbetslivsinstitutets
            nedläggning och det arbetsmiljöpolitiska kunskapsrådet
          </note>
          <note type="speaker">
            Anf. 109 Arbetsmarknadsminister SVEN OTTO LITTORIN (m):
          </note>
          <u>
            <seg>
              Fru talman! Raimo Pärssinen har frågat mig om min avsikt med
              att tillsätta ett arbetsmiljöpolitiskt kunskapsråd. I detta sammanhang
              ställer Raimo Pärssinen frågan om avsikten är att återskapa Arbetslivsinstitutet
              (ALI) och om forskare från det tidigare Arbetslivsinstitutet är
              välkomna att ingå i rådet eller utföra forskning för det. Raimo
              Pärssinen undrar också vilken styrning jag avser att utöva kring
              rådets ämnesval och inriktning.
            </seg>
          </u>
          <u>
            <seg>
              Eftersom Raimo Pärssinens frågor till viss del tyder på missförstånd
              när det gäller syfte och uppdrag för det arbetsmiljöpolitiska
              kunskapsrådet vill jag börja med att klargöra vad kunskapsrådet
              är och vad det inte är.
            </seg>
          </u>
          <u>
            <seg>
              Det arbetsmiljöpolitiska kunskapsrådet är, just som namnet antyder,
              tänkt att vara en rådgivande resurs inom kunskapsområdet arbetsmiljö.
            </seg>
          </u>
          <u>
            <seg>
              Rådets uppdrag är i detta sammanhang att lyfta fram och belysa
              viktiga utvecklingstendenser inom arbetsmiljöområdet. Detta ska
              göras utifrån den forskning som redan finns. Uppdraget är att
              lyfta fram värdefull kunskap oavsett var eller av vem den är framtagen.
            </seg>
          </u>
          <u>
            <seg>
              Något uppdrag att bedriva forskning ligger inte i rådets direktiv.
              Forskningen ska även fortsättningsvis bedrivas vid universitet
              och högskolor. Något återskapat ALI är alltså inte aktuellt. Frågan
              om forskare från den tidigare myndigheten är välkomna att utföra
              forskning för rådet är heller inte relevant eftersom rådet varken
              ska bedriva eller beställa forskning.
            </seg>
          </u>
          <u>
            <seg>
              När rådets ledamöter har tillsatts har ambitionen varit att få
              en så bred kunskapsöverblick som möjligt. De välmeriterade forskare
              som nu ingår har också genom sina respektive kontakter och nätverk
              tillgång till en mycket stor kunskapsmassa som har tagits fram
              av såväl svenska som internationella forskare. I detta nätverk
              ingår naturligtvis även de forskare med bakgrund från Arbetslivsinstitutet
              som nu finns inom universitet och högskola. Jag hyser inga tvivel
              om att deras kunskap likaväl som annan värdefull kunskap kommer
              att tas till vara.
            </seg>
          </u>
          <u>
            <seg>
              Som jag vid ett stort antal tidigare tillfällen har framhållit
              har denna regering inte haft någon annan åsikt än att forskning
              av hög kvalitet inom arbetslivsområdet är viktig. Jag är också
              angelägen om att ta del av den kunskap som forskningen har tagit
              fram, och jag är övertygad om att arbetsmiljöpolitiken måste vila
              på en vetenskaplig grund.
            </seg>
          </u>
          <u>
            <seg>
              I arbetet med att förnya arbetsmiljöpolitiken har jag därför
              självfallet behov av att kunna efterfråga forskningens syn på
              särskilda frågeställningar. Det är min uppfattning att rådet självt
              ska ha stor frihet att utforma sitt arbete och att ta initiativ
              till den kunskapsöverföring från forskningen till politiken som
              man finner lämpligt. Till viss begränsad del kan jag alltså styra
              frågorna, men aldrig svaren.
            </seg>
          </u>
          <note type="speaker">
            Anf. 110 RAIMO PÄRSSINEN (s):
          </note>
          <u>
            <seg>
              Fru talman! Då kan vi konstatera att statsrådet Littorin har
              beställt fyra möten med arbetsmiljöforskare. I en tidigare interpellation
              här i kammaren har vi försökt belysa arbetsmiljöproblemet. Då
              lovade Littorin att han skulle vända på alla stenar.
            </seg>
          </u>
          <u>
            <seg>
              Vi kommer ihåg hur det var för något år sedan, när Littorin lade
              ned Arbetslivsinstitutet. Det var 16 professorer, 119 forskare,
              19 forskarassistenter och 29 doktorander som sysslade med det
              som Littorin nu skriver i direktiven till detta arbetsmiljöpolitiska
              kunskapsråd att arbetsmiljöns beskaffenhet har stor betydelse
              för att uppnå målet om att alla som vill och kan arbeta också
              ska kunna göra det. Brister i arbetsmiljön får inte leda till
              att människor drabbas av ohälsa. Jag nämner här det samhällsekonomiska
              perspektivet, då det är viktigt och kan leda till stora kostnadsbesparingar.
              En arbetsrelaterad ohälsa kan minska och då leda till minskade
              kostnader i socialförsäkring och arbetslöshetsförsäkring. Det
              finns en stor potential i förbättring av arbetsmiljön för ökad
              produktivitet.
            </seg>
          </u>
          <u>
            <seg>
              Alla de här sakerna kan jag och Socialdemokraterna instämma i.
              Men regeringen och Littorin lade ned Arbetslivsinstitutet. I den
              budgeten skrev man att man skulle minska byråkratin. Så stod det
              ordagrant i den första budgeten från den här regeringen. Man har
              sparat 374 miljoner kronor. Nu ska ni ersätta detta viktiga institut,
              som var världsledande. Det finns två länder i Europa som är utan
              sådana institut Sverige och Portugal. Nu ersätter ni detta med
              fyra möten, och ni skriver kommittédirektiv till ett arbetsmiljöpolitiskt
              kunskapsråd.
            </seg>
          </u>
          <u>
            <seg>
              Fru talman! Jag blir självfallet hemskt nyfiken på vad de här
              fyra mötena ska kunna ge och göra. Jag tycker nästan att det är
              en skymf att på detta flagranta sätt förstöra ett världsledande
              forskningsinstitut och sedan ersätta det med fyra möten. Då, när
              det begav sig när det gäller Arbetslivsinstitutet, fick vi höra
              Littorin säga här i kammaren att politiken inte ska styra någon
              forskning. Forskningen ska vara fri. Regeringen ska inte lägga
              sig i, sade han.
            </seg>
          </u>
          <u>
            <seg>
              Nu låter han ett sådant här kunskapsråd uppstå och sitter själv
              och ställer frågor som ska vara relaterade till arbetsmiljön.
              På så vis ska ministern själv skaffa sig stor kunskap. Själv kallar
              han det för att vända alla stenar för att vi ska få bättre arbetsmiljö.
            </seg>
          </u>
          <u>
            <seg>
              Utanförskapet, som Littorin så gärna pratar om, har sin främsta
              orsak i dålig arbetsmiljö. Där sker en stor utslagning. När vi
              hade denna världsledande forskning kunde vi också över det breda
              spektrumet inom arbetsmiljö visa på olika resultat. Men Littorin
              valde att lägga ned det hela. Nu tycker han att han har hittat
              en bra lösning när han ska sitta i fyra sammanträden fram till
              hösten 2010 för att resonera med forskare om frågor som han själv
              kan vara beredd att ta upp.
            </seg>
          </u>
          <u>
            <seg>
              Det är därför jag har ställt interpellationen och frågorna. Är
              forskare från det gamla Arbetslivsinstitutet välkomna att ingå
              i rådet eller att utföra forskning för det? Vilken styrning avser
              statsrådet att utöva för ämnesval och inriktning? Först lägger
              man ned institutet och säger att det är byråkrati, och sedan ersätter
              man det med fyra sammanträden.
            </seg>
          </u>
          <note type="speaker">
            Anf. 111 PETER HULTQVIST (s):
          </note>
          <u>
            <seg>
              Fru talman! Nedläggningen av Arbetslivsinstitutet innebar för
              det första en nedklassning, för det andra en stor omställning
              och för det tredje en förändring som är dramatisk för hela arbetslivsforskningen
              i Sverige.
            </seg>
          </u>
          <u>
            <seg>
              Från att ha legat i fronten i världen förvandlades den svenska
              positionen till att i Europa vara ett av två länder som saknar
              ett samlat statligt forskningsinstitut för arbetsmiljöfrågor.
              Sverige och Portugal är de två länder det handlar om nu, och det
              känns definitivt inte bra. Läget för arbetsmiljöforskningen som
              det ser ut just nu i Sverige är högst osäkert.
            </seg>
          </u>
          <u>
            <seg>
              Det kanske är för tidigt för att avgöra utfallet av Arbetslivsinstitutets
              nedläggning. Men en sak är definitivt säker: Den samlade kraften
              och utfallet av arbetslivsforskningen har tydligt försämrats.
              Det är ett stort avbräck att den öronmärkta finansiering av arbetslivsforskningen
              som ALI innebar har försvunnit. Lönekostnaden för de 140 forskare
              som har lämnat arbetsmiljöforskningen som en konsekvens av nedläggningen
              handlar om ett bortfall på ca 100 miljoner kronor. Räknar man
              dessutom in kostnaderna i år för de 145 forskare som fortfarande
              finns kvar i fält men vilkas projekt är kortsiktiga och osäkra
              kan resursminskningen bli kring 200 miljoner kronor inom de närmaste
              åren.
            </seg>
          </u>
          <u>
            <seg>
              De nya forskningsmiljöer som har uppstått vid en del universitet
              och högskolor är det i dag svårt att bedöma hållfastheten i. Den
              långsiktiga finansieringen är inte säkerställd. Från att ha haft
              en stabil, kompetent och fungerande organisation genom Arbetslivsinstitutet
              har vi i dag kortsiktiga och osäkra finansieringar som inte garanterar
              en långsiktig hållfasthet i arbetslivsforskningen. Det är mycket
              beklagligt.
            </seg>
          </u>
          <u>
            <seg>
              Nu talar statsrådet Littorin om det arbetsmiljöpolitiska kunskapsrådet.
              Man vet inte om det är skrattet eller eventuellt gråten som ska
              tränga fram i lägen som dessa. Mannen och regeringen som har genomfört
              en dramatisk försämring av arbetsmiljöforskningen och som har
              skurit ned rejält i Arbetsmiljöverket ska nu inrätta ett kunskapsråd.
              Gör gärna det då, men inse de dramatiska misstag och felgrepp
              som har gjorts! Tyvärr kan de inte göras ogjorda, men man kan
              åtminstone försöka lära sig av misstagen.
            </seg>
          </u>
          <u>
            <seg>
              Det ska bli intressant att höra statsrådets svar på Raimo Pärssinens
              frågor. Det ska också bli intressant att höra eventuella svar
              på mina frågor. Tror statsrådet att initiativet att inrätta ett
              kunskapsråd kommer att uppfattas som trovärdigt mot bakgrund av
              de dramatiska försämringarna av arbetsmiljöforskningen och den
              neddragning i Arbetsmiljöverket som statsrådet och regeringen
              själv är orsaken till?
            </seg>
          </u>
          <u>
            <seg>
              Kommer det här rådet att ha någon praktisk inverkan på och betydelse
              för arbetsmiljöarbetet? Eller blir det bara en institution som
              ytligt sett kan vara bra att visa upp för allmänheten ibland och
              hänvisa till men som i praktiken bara blir ett meningslöst diskussionsorgan
              utan praktisk betydelse?
            </seg>
          </u>
          <note type="speaker">
            Anf. 112 Arbetsmarknadsminister SVEN OTTO LITTORIN (m):
          </note>
          <u>
            <seg>
              Fru talman! Låt mig upprepa de tre frågorna i interpellationen.
            </seg>
          </u>
          <u>
            <seg>
              Den första fråga är: Avser statsrådet att med det arbetsmiljöpolitiska
              rådet försöka återskapa den oberoende och kritiska forskning kring
              arbetslivs- och arbetsmiljöfrågor som i stora delar försvann då
              ALI avvecklades?
            </seg>
          </u>
          <u>
            <seg>
              Svaret på den frågan är att den inte försvann alls. Den finns
              nu i stora delar på universitet och högskolor där den hör hemma,
              precis som tidigare fyra femtedelar av arbetsmiljö- och arbetslivsforskningen
              fanns. 395 av de 420 personer som fanns på Arbetslivsinstitutet
              har övergått till annat arbete eller finns i andra forskarmiljöer.
              Det är bra.
            </seg>
          </u>
          <note>
            Den andra frågan är: Är forskare från gamla ALI, enligt statsrådets
            avsikter, välkomna att ingå i rådet eller utföra forskning för
            det?
          </note>
          <u>
            <seg>
              Låt mig återigen säga att rådet inte ska utföra forskning. Därför
              är den frågan inte relevant. Däremot har tre av de ledamöter som
              finns i rådet bakgrund från ALI. Det gäller Eva Vingård som är
              professor och läkare på institutionen för medicinska vetenskaper
              vid Arbets- och miljömedicin i Uppsala. Hon är ordförande i kunskapsrådet.
              Det gäller Eskil Wadensjö som är professor vid Stockholms universitet.
              Och det gäller Svend Erik Mathiassen som är forskningschef vid
              Centrum för belastningsskador vid högskolan i Gävle och som är
              sekreterare i kunskapsrådet.
            </seg>
          </u>
          <note>
            Den tredje frågan är: Vilken styrning avser statsrådet att utöva
            kring rådets ämnesval och inriktning?
          </note>
          <u>
            <seg>
              Vi styr inte forskningen, men regeringen måste väl ändå få ställa
              frågor som är relevanta nu när vi arbetar med den nationella arbetsmiljöstrategin
              och när vi för partssamråd och annat som syftar till att göra
              det som Socialdemokraterna underlät i 30 år, nämligen att se till
              att ha en arbetsmiljöpolitik som faktiskt leder till färre olyckor
              och färre dödsfall och en bättre arbetsmiljö.
            </seg>
          </u>
          <u>
            <seg>
              Det är också bra att ha ett kunskapsråd för att till exempel
              agera bollplank i arbetet med Certifieringsutredningen, bara för
              att nämna några exempel.
            </seg>
          </u>
          <note type="speaker">
            Anf. 113 RAIMO PÄRSSINEN (s):
          </note>
          <u>
            <seg>
              Fru talman! Jag måste fråga statsrådet Littorin om han är stolt
              över nedläggningen av den sammanhållna, världsledande forskningen.
              Han skriver i direktiven att områdets, det vill säga arbetsmiljöområdets,
              bredd och spridning dock innebär en svårighet att få en överblick
              och att det finns behov av att få en bred och aktuell överblick
              av forskningsläget och så vidare.
            </seg>
          </u>
          <u>
            <seg>
              Allt detta hade vi. Vi var världsledande i denna forskning. Nu
              står han här, efter att ha gjort kraftiga nedskärningar i Arbetsmiljöverket
              och efter en total nedläggning av Arbetslivsinstitutet, och säger
              att han satsar på arbetsmiljöområdet. Det ska han göra genom att
              ersätta detta med fyra sammanträden då statsrådet Littorin får
              ställa relevanta frågor, för det borde åtminstone regeringen få
              göra. Detta är alltså ett exempel på hur statsrådet Littorin vänder
              på alla stenar för att idogt arbeta på arbetsmiljöområdet. Jag
              kan inte säga annat än att jag blir upprörd.
            </seg>
          </u>
          <u>
            <seg>
              Det är 395 forskare som har gått till annat arbete, säger han.
              Det är strålande. Vad är det för slöseri med kunskapsresurser?
              Det ska han nu ersätta med fyra sammanträden. Vilket krafttag!
              Jag undrar verkligen, statsrådet Littorin, vem som blir imponerad
              av detta. Ska vi fråga några ute i världssamfundet, i andra länder,
              vad de tycker om detta gigantiska krafttag som han tar för att
              få en överblick över forskningsläget så att han kan ställa några
              relevanta frågor? Jag tycker att det är uppseendeväckande att
              med detta säga att nu skapar denna högerregering en ny arbetsmiljöpolitik.
              Man skär ned i Arbetsmiljöverket, försämrar möjligheterna till
              skyddsombudsutbildning och lägger ned världsledande forskning.
              Det är facit av statsrådet Littorins härjningar inom detta område.
              Det ska han nu klara ut genom att säga att han nu har skrivit
              direktiv för att tillsätta ett arbetsmiljöpolitiskt kunskapsråd.
              Med det kan han skaffa en överblick.
            </seg>
          </u>
          <u>
            <seg>
              Fru talman! Ursäkta om jag höjer rösten, men jag tycker att det
              är uppseendeväckande. Det är 395 personer som har gått till annat
              arbete. Som jag sade tidigare lade man ned den världsledande forskningen
              för att man skulle minska byråkratin. Sedan må Littorin stå här
              och skaka på huvudet och säga att det inte var så, men så stod
              det faktiskt i budgetpropositionen.
            </seg>
          </u>
          <u>
            <seg>
              De debattörer som skrev i de borgerliga tidningarna sade, precis
              som Timbro, att man äntligen lägger ned denna sosseforskning.
              Man relaterade de viktiga frågorna som hade med arbetsmiljö och
              villkoren i arbetslivet att göra till socialdemokratisk forskning,
              och med det strök man detta och ströp denna viktiga verksamhet.
              Nu ska den ersättas av ett arbetsmiljöpolitiskt råd som ska träffa
              statsrådet fyra gånger.
            </seg>
          </u>
          <u>
            <seg>
              Om detta är en ny arbetsmiljöpolitik kan jag bara ställa frågan
              igen, fru talman. Är verkligen statsrådet Littorin stolt över
              detta? Är det detta som är det stora greppet för att bekämpa utanförskapet
              och den utslagning som sker i arbetslivet?
            </seg>
          </u>
          <note type="speaker">
            Anf. 114 PETER HULTQVIST (s):
          </note>
          <u>
            <seg>
              Fru talman! Efter att ha lyssnat på statsrådet Littorin kan jag
              inte dra någon annan slutsats än att statsrådet egentligen inte
              har något grepp om hur det ser ut med arbetsmiljöforskningen i
              dag. Jag frågade riksdagens utredningstjänst om vad som händer.
              De hänvisade till en analys som ATK Arbetsliv har gjort på uppdrag
              av bland annat Vinnova för att se vad som händer. Man konstaterar
              att det i rapporten sägs att det är svårt att bedöma hur hållbara
              de nya forskningsmiljöerna vid universitet och högskolor i praktiken
              kommer att bli eftersom den långsiktiga finansieringen inte är
              säkerställd.
            </seg>
          </u>
          <u>
            <seg>
              Det säger väldigt mycket om det aktuella läget. Det finns ingen
              säkerställd finansiering. Det är läget efter det att ni har lagt
              ned en världsledande forskningsorganisation på arbetslivsområdet.
              Då tycker jag inte att man har särskilt mycket att slå sig för
              bröstet för.
            </seg>
          </u>
          <u>
            <seg>
              Sedan säger Littorin att de här forskarna har fått andra jobb,
              men det är andra jobb i andra sektorer. Poängen med allt detta
              är ju att här har arbetsmiljöforskningen graderats ned rejält
              i Sverige, och det är mycket negativt i kombination med neddragningarna
              på Arbetsmiljöverket, som är helt obegripliga, särskilt som ministern
              hänvisar till Danmark ibland.
            </seg>
          </u>
          <u>
            <seg>
              Det finns alltså en stor osäkerhet om hela den här utvecklingen.
              Då inrättar man den här nya, rätt uddlösa instansen som inte ska
              fatta beslut utan vara någon sorts råd där man diskuterar så kallade
              relevanta frågor. Min uppfattning och mitt intryck är att det
              här inte kommer att ha någon som helst betydelse för det praktiska
              arbetsmiljöarbetet ute i företagen. Däremot har skyddsombud och
              utbildning av skyddsombud relevans, men det är ju någonting som
              man kommer att dra ned på genom era neddragningar inom Arbetsmiljöverket.
            </seg>
          </u>
          <note type="speaker">
            Anf. 115 Arbetsmarknadsminister SVEN OTTO LITTORIN (m):
          </note>
          <u>
            <seg>
              Fru talman! Av tonläget att döma måste Socialdemokraterna vara
              lite störda av opinionsutvecklingen den senaste tiden, annars
              hade man inte agerat på det här sättet när man hör debatten.
            </seg>
          </u>
          <u>
            <seg>
              Låt mig återigen konstatera att fyra femtedelar av arbetsmiljöforskningen
              fanns redan tidigare, före nedläggningen av ALI, vid universitet
              och högskolor. Det var på sin plats att den var just där. Efter
              avvecklingen har 395 av 420 anställda på ALI gått vidare till
              högskolor och universitet eller till annat arbete, i huvudsak
              inom det område som man forskade på tidigare.
            </seg>
          </u>
          <u>
            <seg>
              Sedan sade Raimo Pärssinen att det är ett slöseri med kunskapsresurser
              att forskning sker vid universitet och högskolor. Det är naturligtvis
              en bedömning som jag inte alls delar. Det är precis där den hör
              hemma.
            </seg>
          </u>
          <u>
            <seg>
              Vi hörde Peter Hultqvist prata om långsiktig finansiering. Med
              all respekt, men det finns aldrig en garanterad finansiering för
              någonting. Forskning måste meritera sig på akademiska meriter
              och inte vara avhängig av att man har tumme med politiker i riksdag
              och departement. Men det är naturligtvis så att Socialdemokraterna
              hellre vill se och har en väldigt stark förkärlek för myndighetsdriven
              och myndighetsorganiserad forskning för att det är så man resonerar,
              och det förefaller väldigt märkligt.
            </seg>
          </u>
          <u>
            <seg>
              Arbetsmiljöforskningen är viktig. Den är betydelsefull, och den
              är god i Sverige. Den bedrivs nu vid universitet och högskolor,
              där den meriterar sig med akademiska meriter och där den avgörs,
              inte av politiker utan av forskare själva. Det är där den hör
              hemma.
            </seg>
          </u>
          <u>
            <seg>
              Vi styr inte den här forskningen. Det är också bra, för det handlar
              helt enkelt om att vi ska kunna få det bredaste möjliga underlaget
              för diskussion och beslut i det som Socialdemokraterna underlät
              att göra någonting åt under decennier, nämligen att se till att
              man inte bara hade en kontrolldriven och sanktionsdriven arbetsmiljöpolitik
              utan en politik som faktiskt agerar för att minska olyckorna och
              förbättra arbetsmiljön på våra arbetsplatser.
            </seg>
          </u>
          <note type="speaker">
            Anf. 116 RAIMO PÄRSSINEN (s):
          </note>
          <u>
            <seg>
              Fru talman! Jag vet inte vad jag ska säga till statsrådet, men
              nog börjar det väl bli lite strunt i talarstolen. När vi kritiserar
              regeringen för att man har lagt ned Arbetslivsinstitutet och när
              vi kritiserar regeringen för att man totalt har slagit sönder
              en världsledande forskning säger man: Nu börjar Socialdemokraterna
              bli skakiga på grund av opinionssiffror.
            </seg>
          </u>
          <u>
            <seg>
              Hör det hemma i den här talarstolen och debatten?
            </seg>
          </u>
          <u>
            <seg>
              Littorin tar ett krafttag nu genom att beställa fyra möten med
              ett kunskapsråd. På så vis tror han att han kan visa för omvärlden
              att han tar arbetsmiljöfrågorna på allvar. Men det är faktiskt
              genom den praktiska handlingen som den här regeringen och Littorin
              har visat sitt handlag genom nedläggning av världsledande forskning
              och genom starka nedskärningar på Arbetsmiljöverket. Detta gör
              att när det gäller forskning är det vi och Portugal som står utanför
              och inte har någon. När det gäller antalet inspektioner på arbetsplatserna
              och antalet inspektörer ligger vi under väldigt många andra länder.
              Och så står han här och talar om att han tar arbetsmiljöfrågorna
              på största allvar.
            </seg>
          </u>
          <u>
            <seg>
              Jag tror faktiskt inte, statsrådet Littorin, att det är så många
              som tar just den här åtgärden på allvar. Det gäller fyra sammanträden
              då Littorin själv får ställa de relevanta frågorna. Han får fråga
              vad det är för tendenser som finns på arbetsmiljöområdet just
              nu. Det är ju strålande!
            </seg>
          </u>
          <u>
            <seg>
              Och jag tror att forskarvärlden håller med mig när jag säger
              att det är rena löjan. Det är ingenting annat än ett skyltfönster
              som Littorin öppnar och säger: Titta vad vi tar saken seriöst
              och allvarligt!
            </seg>
          </u>
          <note>
            Fyra sammanträden men 395 forskare försvann med vinden.
          </note>
          <note type="speaker">
            Anf. 117 Arbetsmarknadsminister SVEN OTTO LITTORIN (m):
          </note>
          <u>
            <seg>
              Fru talman! Att Socialdemokraterna kritiserar oss för nedläggningen
              av ALI är ju ingen nyhet. Vi har debatterat detta många gånger
              i kammaren. Det jag vände mig emot var tonläget och ordvalet.
              Jag förstår att ni inte tycker om att vi lade ned ALI, men jag
              vill också återigen påminna om att redan när vi startade bedrevs
              fyra femtedelar av forskningen vid universitet och högskolor.
              Nu bedrivs hela forskningen vid universitet och högskolor där
              den får meritera sig på akademiska grunder, precis som all annan
              forskning i Sverige. Det är en god idé att det är på det sättet.
            </seg>
          </u>
          <u>
            <seg>
              Vi arbetar med en nationell arbetsmiljöstrategi som vi håller
              på att utveckla tillsammans med parterna i partssamråd där det
              finns många olika verksamheter. Kunskapsrådet är en viktig del
              för att få inspel, för att få testa av och för att kunna ha en
              god relation till forskarvärlden. Vi jobbar också, som vi har
              debatterat tidigare här i kammaren i dag, med certifieringsutredning,
              och vi försöker på olika vis se vilka strukturer och incitament
              vi kan komplettera dagens arbetsmiljöpolitik med.
            </seg>
          </u>
          <u>
            <seg>
              Det här är ett viktigt arbete, och jag hade hoppats att Socialdemokraterna
              kunde ha deltagit i det på något slags konstruktivt sätt, men
              så verkar inte vara fallet. Nu gör inte det så mycket ändå, ska
              jag säga, därför att vi kommer att göra det tillsammans med parterna
              på arbetsmarknaden och gör det redan i dag, och det är nog ändå
              trots allt det som ger resultat.
            </seg>
          </u>
          <note>
            Överläggningen var härmed avslutad.
          </note>
          <note>
            17 § Svar på interpellation 2008/09:25 om skatt efter ålder
          </note>
          <note type="speaker">
            Anf. 118 Finansminister ANDERS BORG (m):
          </note>
          <u>
            <seg>
              Fru talman! Peter Hultqvist har frågat mig om jag avser att vidta
              några åtgärder som utjämnar eller avskaffar skillnaderna i beskattning
              när det gäller inkomster från lön kontra inkomster från pension.
            </seg>
          </u>
          <u>
            <seg>
              Som jag nyligen framhöll i mitt svar till Peter Hultqvist på
              en fråga med samma innehåll är det centrala målet för regeringens
              ekonomiska politik att bryta utanförskapet och att öka den varaktiga
              sysselsättningen. Fler i arbete är nämligen en förutsättning för
              att säkra välfärden för en befolkning med allt fler äldre. Med
              fler människor i arbete skapas således förutsättningar för att
              finansieringen av välfärden säkras långsiktigt. Fler i arbete
              är därför av stor betydelse för att kunna tillhandahålla en god
              ekonomisk situation för bland annat sjukskrivna, arbetslösa och
              pensionärer. Ett betydelsefullt medel i denna politik utgör jobbskatteavdraget
              som ges till personer med arbetsinkomster oavsett ålder och som
              är extra stort för dem över 65 år.
            </seg>
          </u>
          <u>
            <seg>
              Mot denna bakgrund är en förändring av jobbskatteavdraget till
              att omfatta pensionsinkomster inte aktuell. En annan sak är att
              regeringen, som Peter Hultqvist känner till, för 2009 föreslår
              en skattesänkning för det stora flertalet pensionärer eftersom
              det är angeläget att förbättra den ekonomiska situationen för
              framför allt pensionärer med låga inkomster. Det innebär att beskattningen
              av pensioner år 2009 blir lägre än den var under den tidigare
              socialdemokratiska regeringen.
            </seg>
          </u>
          <note type="speaker">
            Anf. 119 PETER HULTQVIST (s):
          </note>
          <u>
            <seg>
              Fru talman! Tack för svaret.
            </seg>
          </u>
          <u>
            <seg>
              Vad är den principiella grunden för att skatten på pensioner
              ska vara högre än skatten på arbete? Jag tycker inte att jag har
              fått något svar på det.
            </seg>
          </u>
          <u>
            <seg>
              Aldrig tidigare har vi haft ett system som i princip innebär
              skatt efter ålder inom ramen för det svenska skattesystemet. Aldrig
              tidigare har inkomster värderats olika på det sätt som sker nu,
              och jag tycker att det här är diskriminering av pensionärer.
            </seg>
          </u>
          <u>
            <seg>
              Läget är sådant att en pensionär som har en pension på 228 400
              kronor per år betalar ca 10 000 kronor mer i skatt än en person
              som arbetar med samma inkomst. Vad finns det för principiell grund
              för det här? Regeringen påstår att det handlar om att den ena
              arbetar och den andra inte. Pensionärer har i regel arbetat hela
              livet. Deras pensionsnivå bygger också på inkomstnivåer i det
              tidigare arbetet.
            </seg>
          </u>
          <u>
            <seg>
              PRO har gjort en undersökning tillsammans med Världsbanken om
              skatten på pensioner och arbete i 53 länder. I inget av de här
              länderna finns ett system som liknar det svenska. Ingenstans betalar
              pensionärer mer i skatt än de som har arbete. Ingenstans försöker
              man dra en skiljelinje mellan pensionärerna och det övriga samhället.
              Men i högerns, de så kallade Nya moderaternas, Sverige drar man
              skiljelinjen. Där markeras skillnaden mellan de närande och de
              tärande, som det förr hette i högerpropagandan. Är pensionärerna
              tärande, Anders Borg? Är det därför de ska straffas med högre
              skatt?
            </seg>
          </u>
          <u>
            <seg>
              Anders Borg försöker ge bilden av att den högre pensionärsskatten
              ger nya jobb. Vilka nya jobb är det som har tillkommit genom att
              pensionärerna betalar högre skatt? Jag tycker inte att jag har
              fått någon redovisning på den punkten. Jag är rädd för att de
              siffrorna, de konkreta, exakta exemplen och de sambanden inte
              existerar. Argumenten på den här punkten är nog bara en luftballong.
            </seg>
          </u>
          <u>
            <seg>
              Och nu kommer verkligheten med lågkonjunktur. Varslen ökar vid
              företag efter företag runt om i Sverige. Jag tror att finansministern
              känner till den delen av verkligheten. Arbetslösheten kommer successivt
              att öka. Varken den sänkta a-kassan eller det förhållandet att
              pensionärerna betalar högre skatt har gett några fler jobb i den
              märkliga sysselsättningspolitik som högerregeringen tror sig bedriva.
            </seg>
          </u>
          <u>
            <seg>
              De riktiga motiven till att pensionärerna ska betala högre skatt
              måste vara något annat, någonting som hittills är dolt. Eller
              är det så enkelt som att era analyser om olika åtgärders riktighet
              och betydelse för samhällsutvecklingen är lite väl grunda och
              lite tunna i substansen?
            </seg>
          </u>
          <u>
            <seg>
              Jag vill nu, Anders Borg, ha svar på principfrågan varför pensionärer
              ska betala högre skatt än andra. Varför ska ålder vara avgörande
              för skattenivån? Vilka nya jobb har tillkommit räkna upp dem genom
              att pensionärerna betalar högre skatt? Kommer lågkonjunkturen
              att bromsas upp och varslen att bli färre genom att pensionärerna
              betalar högre skatt än andra? Jag skulle vilja ha en redovisning
              på dessa punkter.
            </seg>
          </u>
          <note type="speaker">
            Anf. 120 RAIMO PÄRSSINEN (s):
          </note>
          <u>
            <seg>
              Fru talman! Vi i skatteutskottet blev uppvaktade av pensionärsorganisationerna.
              Det var PRO, SPF, RPG, Kommunalpensionärerna med flera, och alla
              var överens om att det var lite konstigt att Sverige var det enda
              av de 53 länder som Världsbanken undersökte som straffbeskattade
              pensionärerna. Samtidigt redovisade de den opinionsundersökning
              som Synovate gjort där de ställt frågan hur svenska folket mellan
              18 och 64 år såg på detta med skatt på pensionerna. 58 procent
              tyckte att pensionärerna borde betala mindre, 38 procent tyckte
              att de skulle betala lika, 3 procent svarade vet ej och 1 procent
              tyckte att de skulle betala mer.
            </seg>
          </u>
          <u>
            <seg>
              Den stora fråga som pensionärsorganisationerna och även vi ställer
              är varför Anders Borg och den moderatledda regeringen inte ser
              pensionen som inarbetad lön. Jobbkrisen kommer nu över oss, vilket
              Peter Hultqvist också nämnde. När man befunnit sig i arbetslivet
              och slitit ihop till sin pension, som det heter, råkar man sedan
              ut för en högre skatt. Anders Borg brukar, åtminstone försöka,
              hävda att han står på vetenskaplig grund. Bland de undersökta
              länderna är det bara Sverige som har den typen av straffbeskattning.
              Var i vetenskaplig forskning hämtar han kraften när det gäller
              detta?
            </seg>
          </u>
          <u>
            <seg>
              Pensionärerna förstår inte detta. Om man är ute i arbetslivet,
              är 40 år, har normal inkomst och tror att man ska kunna ha samma
              relation mellan pension och lön när man går i pension som man
              hade per den 31 december 2006 betyder det att man måste lägga
              undan en massa pengar. LO:s chefsekonom Dan Andersson har räknat
              ut att om man har en lön på ungefär 24 000 kronor och är 40 år
              måste man spara 250 000 på ett konto. Var det så det var tänkt?
            </seg>
          </u>
          <u>
            <seg>
              Svara på den principiella frågan varför man inte kan se pensionen
              som inarbetad lön. Den frågan har ställts många gånger, och nu
              är det ett ypperligt tillfälle för finansministern att svara på
              den. I så fall kan vi gemensamt gå ut och tala om hur svaret lät
              i denna kammare i kväll. Det kan vi göra i morgon när vi träffar
              dem från SPF eller PRO eller andra pensionärer som ställer frågan
              varför man inte kan betrakta pensionen som inarbetad lön och vari
              drivkraften ligger nu när jobbkrisen kommer. Kommer jobben att
              öka för att pensionärerna straffbeskattas? Svara mig när jag nu
              ställer frågan ytterligare en gång. Ursäkta att jag är tjatig,
              fru talman, men varför kan Anders Borg inte se pensionen som inarbetad
              lön? Kan vi få ett rakt svar på den frågan?
            </seg>
          </u>
          <note type="speaker">
            Anf. 121 Finansminister ANDERS BORG (m):
          </note>
          <u>
            <seg>
              Fru talman! Det är svårt att värja sig för intrycket att Peter
              Hultqvist och Raimo Pärssinen är av uppfattningen att pension
              är uppskjuten lön och att pensionärerna i ett socialdemokratiskt
              Sverige skulle betala samma skatter som de som förvärvsarbetar.
              Det är lätt att förledas att få det intrycket, men alla som läst
              den socialdemokratiska partimotionen vet att det inte är sant.
              Vi har ett jobbavdrag som för en normal löntagare uppgår till
              något över 1 000 kronor i månaden. En del av det vill Socialdemokraterna
              höja, och sedan vill man sänka skatten något för pensionärerna.
            </seg>
          </u>
          <u>
            <seg>
              Sanningen är att om vi genomför Socialdemokraternas politik kommer
              det att vara mycket stor skillnad i skatt mellan förvärvsarbetande
              och pensionärer. Det är ingen slump att det ser ut på det sättet.
              Under den förra mandatperioden sänktes skatterna genom kompensation
              för egenavgifter med sammantaget 60 miljarder kronor. Inte en
              enda krona, inte 10 öre, inte ett öre av de 60 miljarderna i skattesänkningar
              gick till pensionärerna. Det blir därför lite märkligt om man
              från socialdemokratins sida nu vill ge intryck av att man ska
              ha samma skatt för pensionärer som för förvärvsarbetande, samtidigt
              som man själv lade fram skattesänkningar på 60 miljarder som bara
              kom de förvärvsarbetande till del.
            </seg>
          </u>
          <u>
            <seg>
              Låt oss titta på den socialdemokratiska partimotionen. Jag kan
              omdisponera den åt er lite grann så kan ni sänka skatten. Det
              är inte några stora krafter som krävs. Om vi tar bort era dramatiska
              förstärkningar av a-kassan, sjukförsäkringen och de andra bidragssystem
              som ni har som kärnpolitik får vi kanske ihop sisådär 1015 miljarder,
              och då skulle vi ha råd att sänka skatten för pensionärerna.
            </seg>
          </u>
          <u>
            <seg>
              Det föreslår emellertid inte Socialdemokraterna, utan de hävdar
              att de står för en princip som jag naturligtvis delar, nämligen
              att pension är uppskjuten lön, och vi vill givetvis sänka skatten
              för pensionärerna. Det vill vi alla göra. Men när dessa brösttoner
              kommer fram och man sedan tar fram motionen ser man att det är
              2 700 kronor per år och pensionär som skatten ska sänkas. Det
              betyder att skillnaden kvarstår. Det betyder att ni gör en skattesänkning
              på 5 miljarder för pensionärerna den här mandatperioden, när ni
              är i opposition. Under den förra gjorde ni en skattesänkning på
              60 miljarder för de förvärvsarbetande och inte en krona, inte
              ett öre gick till pensionärerna i form av skattelättnader. Det
              är klart att Sveriges pensionärer kommer ihåg det, och därför
              kommer er kritik på den här punkten aldrig att bli trovärdig.
            </seg>
          </u>
          <u>
            <seg>
              Vi har nu sänkt skatten för pensionärer. Från den 1 januari sänks
              skatten för pensionärerna. Det är självklart att alla partier
              i alliansen vill gå vidare och i nästa budget, om ekonomin tillåter
              och finansieringen kan säkras, sänka skatten för pensionärerna
              igen. Det är en viktig åtgärd.
            </seg>
          </u>
          <u>
            <seg>
              Låt oss vara klara över att man med Socialdemokraternas politik
              sänkte skatten för förvärvsarbetande under den förra mandatperioden.
              Det man nu föreslår är inte att sänka skatten för pensionärerna
              i den utsträckning att man kunde säga att en princip om att det
              var uppskjuten lön skulle gälla. Det man i stället gör är att
              lägga sina pengar på att förstärka bidragssystemen, vilket gör
              att det lönar sig sämre att arbeta, så att färre kommer i arbete,
              och därmed undergräver man välfärdssystemen. Det är Socialdemokraternas
              ekonomiska alternativ. Kärnan i Socialdemokraternas politik är
              inte att sänka skatten för pensionärerna, utan den är att höja
              bidragen som gör att människor inte arbetar.
            </seg>
          </u>
          <note type="speaker">
            Anf. 122 PETER HULTQVIST (s):
          </note>
          <u>
            <seg>
              Fru talman! Det var ett mycket tramsigt inlägg av finansministern.
              Samma inkomst, samma skatt gällde under den förra mandatperioden.
              När den borgerliga regeringen kom till makten införde man jobbskatteavdraget
              som gjorde att skillnaden uppstod. Här försöker finansministern
              genom olika retoriska grepp och hänvisningar vrida det till att
              handla om någonting annat än det i själva verket handlar om för
              att dölja att han inte vill diskutera den principiella grunden.
            </seg>
          </u>
          <u>
            <seg>
              Vi har mycket tydligt sagt att vi vill tillbaka till ett system
              där man betalar samma skatt för samma inkomst. Gapet mellan dem
              som i dag har jobbskatteavdrag och dem som har pension har blivit
              så stort att det kostar mycket pengar för att kunna genomföra
              principen om samma skatt. Det kommer att ta ett antal år, om vi
              får makten, att komma tillbaka till det läget. Vi har dock bestämt
              oss för att vi, om vi vinner valet 2010, ska tillbaka dit. Det
              kommer inte att ske på ett år, det kommer inte att ske på två
              år, utan det kommer att ta tid. Det är dock målet och det som
              vi ska jobba för.
            </seg>
          </u>
          <u>
            <seg>
              Vi tar därför det första steget i vår alternativbudget och påvisar
              att en annan utveckling är möjlig genom att vi lägger en genomsnittlig
              sänkning på 2 700 kronor per år för pensionärerna. Det kan man
              jämföra med de 68 eller 70 kronor i månaden som ni delar ut till
              pensionärerna för att ge intryck av att ni gör något. 68 eller
              70 kronor motsvarar möjligen en del av dagens rätt på någon lämplig
              restaurang eller liknande. Ni tycks alltså inte ha särskilt stora
              ambitioner.
            </seg>
          </u>
          <u>
            <seg>
              Min fråga är om pensionärers hyror är lägre än andras hyror.
              Är pensionärers mat och kläder billigare? Är det billigare för
              pensionärer att leva än för andra?
            </seg>
          </u>
          <u>
            <seg>
              Det vardagliga livet gäller ju också för pensionärsgrupperna.
              Det man möjligen kan se är att kostnader för medicin och sjukvård
              är högre i de grupperna.
            </seg>
          </u>
          <u>
            <seg>
              Men oavsett det måste man ha en principiell syn på inkomstskatten.
              Vår syn är samma inkomst samma skatt. Uppdelningen mellan närande
              och tärande, mellan dem som arbetar och inte arbetar, tycker vi
              är osund.
            </seg>
          </u>
          <u>
            <seg>
              Fler i arbete har varit det motiv som man har angett för det
              här. Men vi ser att varslen ökar. Arbetslösheten ökar i regeringens
              egna prognoser. Man räknar till och med i budgetpropositionen
              med ökade socialbidragsutbetalningar. Så den effekt som ska bli
              av att pensionärerna ska betala dramatiskt högre skatt uteblir.
              Den finns inte. Det är bara en bluff alltihop.
            </seg>
          </u>
          <u>
            <seg>
              Jag tycker att Anders Borg stampar runt med en konstruerad, lite
              bluffartad, ihålig argumentation och försöker ge bilden av att
              han kan trolla. Men det genomskådas av både PRO och SPF som är
              rasande över den här utvecklingen. En gammal borgerlig minister,
              centerpartist och numera ordförande i en av de organisationerna
              har mycket klart sagt att vi ska ha samma skatt för samma inkomst.
              Jag vet inte om ni har tagit debatt med honom.
            </seg>
          </u>
          <u>
            <seg>
              På något vis känns det som att här vill Borg och regeringen att
              Sverige ska vara unikt. Det är klart att nu är vi unika på att
              betala skatt efter ålder. Det kan man väl knappast kalla för en
              merit. Det är mycket intressant med den utredning som PRO tog
              initiativ till där man tittade på 53 länder ihop med Världsbanken.
              Vi var ensamma om den här orättvisa märkliga innovationen som
              ni har hittat på.
            </seg>
          </u>
          <u>
            <seg>
              Svara nu! Vilka nya jobb är det som har kommit fram genom att
              pensionärerna betalar högre skatt? Blir det en bromsande effekt
              på lågkonjunkturen av att vi har det här? Blir det färre varsel?
              Upp till bevis!
            </seg>
          </u>
          <note type="speaker">
            Anf. 123 RAIMO PÄRSSINEN (s):
          </note>
          <u>
            <seg>
              Fru talman! Låt mig säga så här till Sveriges finansminister:
              Konjunkturinstitutet räknar med att budgetöverskottet är bortslarvat
              i slutet av 2009. Han säger om ekonomin tillåter.
            </seg>
          </u>
          <u>
            <seg>
              Sedan undviker han frågan varför inte pensionen kan ses som en
              inarbetad lön. Det är en uppskjuten lön som han själv säger.
            </seg>
          </u>
          <u>
            <seg>
              Jag säger i denna kammare: Det är så skönt att veta att verkligheten
              alltid kommer i kapp retoriken. För när jag ställer den enkla
              principiella frågan pratar Anders Borg om vår budget. Hade inte
              olyckan varit framme när ni vann valet hade vi haft ett likformigt
              skattesystem, då lika inkomst oavsett var den kom ifrån skulle
              beskattas lika.
            </seg>
          </u>
          <u>
            <seg>
              Men nu har ni infört en straffskatt när man blir pensionär. Det
              är pensionärsorganisationerna mycket medvetna om och mycket kritiska
              till. Då börjar Borg att säga: Titta på Socialdemokraternas motion!
              Det är precis som Peter Hultqvist säger: Det kommer att ta lång
              tid. Men vi står fast vid principen att det ska vara ett likformigt
              skattesystem.
            </seg>
          </u>
          <u>
            <seg>
              Svara på frågan, snälla Anders Borg! Varför kan man inte se pensionen
              som en inarbetad lön? Alla pensionärer ställer den frågan. Varför
              ska jag efter att jag har slitit hela mitt liv när jag går i pension
              betala högre skatt? Varför är Sverige det enda land som har det
              så här?
            </seg>
          </u>
          <u>
            <seg>
              Vilken grund bygger han det på? Nu är jobbkrisen över oss. Ska
              jobbskatteavdraget ökas ännu mer för att det ska bli ännu mer
              jobb? Hur tänker han göra? Svara på frågan! Jag kommer att ställa
              den hundra gånger till tills jag får ett svar. Varför kan man
              inte se pensionen som inarbetad lön?
            </seg>
          </u>
          <note type="speaker">
            Anf. 124 Finansminister ANDERS BORG (m):
          </note>
          <u>
            <seg>
              Fru talman! Det är lite svårt att förstå den här socialdemokratiska
              upprördheten. Man får nästan känslan av att den är påklistrad.
              Det räcker ju med att ta fram den egna socialdemokratiska politiken
              och läsa innantill. Då ser man att beskedet är att om Socialdemokraterna
              skulle få bestämma skulle skatten på förvärvsinkomster vara betydligt
              lägre än skatten på pensionen.
            </seg>
          </u>
          <u>
            <seg>
              Varför är det så? Jo, det är för att ni darrar inför en valrörelse
              där väljarna ska ställa sig frågan om de vill ha en skattechock
              med Socialdemokraterna. Ska vanliga löntagare, vårdbiträden, metallarbetare,
              byggnadsarbetare, få höjda skatter för att betala för bidragen?
            </seg>
          </u>
          <u>
            <seg>
              Då försöker man få till att man skulle ha en princip där Socialdemokraterna
              ska vara det stora skattesänkarpartiet. Socialdemokraterna skulle
              gå till val på 15 miljarder i sänkt skatt för Sveriges pensionärer.
              Det är ju ingen som kan tro på det. Ni föreslår inte det. Ni har
              utgifter på långt över 15 miljarder, på a-kassan, på sjukförsäkringen,
              på Ams.
            </seg>
          </u>
          <u>
            <seg>
              Ta de pengarna! Lägg dem på pensionärerna! Då vore den här kritiken
              riktig. Då skulle man kunna ta den på allvar. Då skulle man kunna
              tro på det här.
            </seg>
          </u>
          <u>
            <seg>
              Men låt oss titta bakåt. Låt oss titta på det socialdemokratiska
              värvet under regeringsåren. Det blir facit för trovärdigheten
              i vad man vill göra för pensionärerna.
            </seg>
          </u>
          <u>
            <seg>
              Är ni inte medvetna om vad ni gjorde? Vet ni inte om att kompensationen
              för egenavgiften enbart gick till förvärvsarbetande? Tänkte ni
              aldrig på att inte ens ett öre av det, inte en krona, inte en
              femkrona, inte en tia, ingenting av det gick till pensionärer?
              Av det stora skatteprojektet under det socialdemokratiska regeringsinnehavet,
              det enkom största man gjorde på skatteområdet, gick inte en enda
              krona till pensionärerna.
            </seg>
          </u>
          <u>
            <seg>
              Nu vill man göra sig trovärdig på att man skulle föreslå 15 miljarder
              i skattesänkningar för pensionärerna. Det finns inte i förslagen.
              Det kommer ju aldrig att inträffa. Det förstår väl vem som helst.
              Det här är den klassiska socialdemokratiska oppositionsretoriken
              som sedan aldrig någonsin i regeringsställning skulle genomföras.
            </seg>
          </u>
          <u>
            <seg>
              Det är självklart att ni aldrig kommer att lägga fram en skattesänkning
              av den dimensionen för pensionärerna. Det vet pensionärerna.
            </seg>
          </u>
          <u>
            <seg>
              Socialdemokraterna tycker att det är häftigt att betala skatt.
              Man är för höga skatter. Man är emot skattesänkningar. Det gäller
              förvärvsarbetande. Det gäller för dem som jobbar i tjänstesektorn.
              Det gäller för ungdomarna. Det gäller för hela svenska ekonomin,
              och det gäller naturligtvis också för pensionärerna.
            </seg>
          </u>
          <u>
            <seg>
              Vi vill sänka skatten. Vi har tagit ett första steg för att sänka
              skatten för pensionärerna nu. Vi kommer naturligtvis i den takt
              ekonomin tillåter och finansiering kan säkras att gå vidare med
              de lättnaderna.
            </seg>
          </u>
          <u>
            <seg>
              Det är självklart att vi gärna vill sänka skatten för pensionärer.
              Vi är en allians som är för skattesänkningar.
            </seg>
          </u>
          <u>
            <seg>
              Sedan undrar Hultqvist och Pärssinen om jobben. Den frågan har
              vi diskuterat några gånger, och här har vi två alternativ. Vi
              har utanförskaps-Socialdemokraterna som lämnade efter sig något
              mellan en miljon och en och en halv miljon människor i utanförskap,
              en totalt misslyckad sysselsättningspolitik.
            </seg>
          </u>
          <u>
            <seg>
              Vi tog över. Utanförskapet har på två år minskat med 180 000
              när man mäter det som helårsekvivalenser och i ungefär samma takt
              om man tittar på lite andra mått.
            </seg>
          </u>
          <u>
            <seg>
              Det råder det en bred enighet om. LO-ekonomerna har räknat fram
              siffror på jobbavdraget som är i precis samma härad som KI:s och
              Finanspolitiska rådets. Anders Forslund, forskare vid Institutet
              för arbetsmarknadsutvärdering, har gjort gällande att våra förändringar
              i jobbavdraget och a-kassan minskar arbetslösheten på sikt med
              12 procentenheter, långsiktigt i jämvikt 80 000 fler människor
              i jobb.
            </seg>
          </u>
          <u>
            <seg>
              Det är den sysselsättningspolitik vi står för. Vi står för full
              sysselsättning. Socialdemokraterna står för att det inte ska löna
              sig att arbeta och för att man ska återbygga bidragssamhället.
            </seg>
          </u>
          <u>
            <seg>
              Det är väl bättre att ni är ärliga och säger det till väljarna
              än att ni håller på att låtsas att ni skulle vara för sysselsättning
              eller pensionärer. Ni är för höga skatter, ni är för höga bidrag
              och ni tror inte på arbetslinjen. Stå för det!
            </seg>
          </u>
          <note type="speaker">
            Anf. 125 PETER HULTQVIST (s):
          </note>
          <u>
            <seg>
              Fru talman! Anders Borg är en alldeles utomordentligt usel expert
              på socialdemokratisk politik. Det finns inte mycket i det han
              säger som har någon substans eller relevans i den här debatten.
            </seg>
          </u>
          <u>
            <seg>
              Om vi säger att vi ska jobba bort skillnaden mellan pensionärernas
              skattenivå och de arbetandes skattenivå menar vi det. Vi vill
              ha ett skattesystem med samma inkomst samma skatt. Så har det
              varit. Det är ni som har genomfört jobbavdraget.
            </seg>
          </u>
          <u>
            <seg>
              Vi hade aldrig haft den här debatten om inte olyckan hade varit
              framme och ni hade vunnit valet. PRO och SPF hade aldrig haft
              anledning att vara upprörda över den här saken. Vi hade inte haft
              genomgången av 53 länder där vi är unika i det här avseendet.
              Ni har hittat på någon egen trollformel om att det ger fler jobb
              att pensionärerna skulle betala mer i skatt än andra.
            </seg>
          </u>
          <u>
            <seg>
              Du har inte kunnat redovisa vilka nya jobb som har kommit till.
              Du har inte kunnat tala om hur långkonjunkturen bromsas upp av
              det här systemet som ni har. Du har inte kunnat visa på hur det
              blir färre varsel. Det är bara mytbildningar och luftbubblor som
              du sysslar med.
            </seg>
          </u>
          <u>
            <seg>
              Det är självklart att det kommer att ta tid. Det är ärligt att
              säga. Det kommer att ta tid att jobba bort den skillnad som ni
              har ställt till med. Det kommer att tid, men det ska vi göra.
              Det är vårt besked. Vi tar första steget och påvisar att det är
              möjligt i vår budgetmotion.
            </seg>
          </u>
          <u>
            <seg>
              Men eftersom finansministern i grunden inte har en seriös inställning
              till det vi säger försöker han plocka ut något ur sitt sammanhang,
              fast han vet hur vår argumentation och strategi ser ut.
            </seg>
          </u>
          <u>
            <seg>
              Det är klart att politiken är en helhet. Vi ska återställa a-kassan,
              vi ska förbättra sjukförsäkringen; allt detta får vägas in och
              tar också sin tid. Det är mycket som ska göras för att reparera
              Sverige efter er vanskötsel, urgröpning av trygghetssystemen,
              skruvade sysselsättningspolitik och konstiga skattesystem.
            </seg>
          </u>
          <note type="speaker">
            Anf. 126 Finansminister ANDERS BORG (m):
          </note>
          <u>
            <seg>
              Fru talman! Det här är en intressant debatt. Det får jag tacka
              Peter Hultqvist och Raimo Pärssinen för.
            </seg>
          </u>
          <u>
            <seg>
              Det är strålande att se hur tydligt det visas upp att Socialdemokraterna
              inte menar allvar med att sänka skatten för pensionärer. Hade
              man menat allvar med det hade vi sett det den förra mandatperioden.
              Då hade det inte varit så att man i den stora skattesänkningen
              2 procent av bnp, 60 miljarder kronor, fem barnbidrag i skattesänkningar
              inte lade en krona, inte ett öre på pensionärerna. Alltihop gick
              till de förvärvsarbetande.
            </seg>
          </u>
          <u>
            <seg>
              Nu står man här och antyder att man skulle vilja sänka skatten
              med 15 miljarder för pensionärerna. Men ni har ju pengarna! Förklara
              för pensionärerna varför det är så mycket viktigare att höja a-kassan
              än att sänka skatten för dem. Pengarna finns ju. Om ni menar allvar
              med dessa 15 miljarder är det bara att ta dem från den ena kolumnen
              och flytta dem till den andra så har ni 15 miljarder där.
            </seg>
          </u>
          <u>
            <seg>
              Men det är inte det ni vill. Ni vill ha höga skatter, höga bidrag
              och ni är emot arbetslinjen. Det är kärnan i den socialdemokratiska
              politiken. Det vet väljarna, och det är det den valrörelse vi
              har framför oss ska handla om.
            </seg>
          </u>
          <u>
            <seg>
              Vi är trovärdiga när vi säger att vi ska gå vidare med skattesänkningarna.
              Vi tycker att det är viktigt att sänka skatten, men det är inte
              det enda som är viktigt. Det är viktigt med välfärd, skola, bra
              arbetsmarknadspolitik det är viktiga saker. Men vi vill också
              sänka skatten, både för dem som arbetar och för dem som är pensionärer.
            </seg>
          </u>
          <u>
            <seg>
              Där är vi trovärdiga, för vi har visat att vi kan sänka skatten
              och hålla ordning i våra offentliga finanser på samma sätt som
              vi har visat att vi menar allvar när vi talar om full sysselsättning.
              Vi har steg för steg, kanske mer konsekvent än någon annan regering
              i Europa, återupprättat den fulla sysselsättningen. Genom att
              det ska löna sig bättre att arbeta, bli billigare att anställa
              och vara fler som driver företag har vi steg för steg lagt grunden
              för att komma tillbaka till full sysselsättning.
            </seg>
          </u>
          <u>
            <seg>
              Detta är vad valdebatten handlar om. Det är det vi ska gå till
              val på. Ska vi ha full sysselsättning eller ska vi ha höga skatter
              och bidrag? Det är naturligtvis här vi har skiljelinjen i svensk
              politik.
            </seg>
          </u>
          <note>
            Överläggningen var härmed avslutad.
          </note>
          <note>
            18 § Svar på interpellation 2008/09:32 om demokratiskt inflytande
            och kontroll över finanskapitalet
          </note>
          <note type="speaker">
            Anf. 127 Finansminister ANDERS BORG (m):
          </note>
          <u>
            <seg>
              Fru talman! Jacob Johnson har frågat mig vilka initiativ jag
              avser att ta för att säkerställa det demokratiska inflytandet
              och kontrollen över finanskapitalet.
            </seg>
          </u>
          <u>
            <seg>
              Under den senaste tidens oro på de globala finansiella marknaderna
              har ett flertal funktionsbrister uppmärksammats. Bland annat har
              genomlysningen av riskerna i vissa instrument varit för dålig
              och incitamentsstrukturer har bidragit till kortsiktighet och
              ett alltför stort risktagande. Detta ställer krav på både akuta
              krisåtgärder och en mer långsiktig reformering av lagstiftningen
              för att finansmarknaderna ska fungera bättre i framtiden.
            </seg>
          </u>
          <u>
            <seg>
              För att säkerställa stabiliteten i det finansiella systemet har
              regeringen, med EU:s handlingsplan som utgångspunkt, lagt fram
              en stabilitetsplan för Sverige. Ett garantiprogram införs för
              bankernas och bostadsinstitutens medelfristiga finansiering. En
              stabilitetsfond upprättas för att hantera framtida solvensproblem
              i svenska institut. Regeringen kommer att säkerställa erforderligt
              inflytande i den mån staten stöder utsatta kreditinstitut samt
              begära restriktioner för bland annat bonusar och avgångsvederlag
              under garantiperioden.
            </seg>
          </u>
          <u>
            <seg>
              Regeringen har gett Finansinspektionen i uppdrag att se till
              att de åtgärder som vidtas för att stödja kreditinstitut också
              kommer hushåll och företag till del.
            </seg>
          </u>
          <u>
            <seg>
              Regeringen arbetar samtidigt aktivt med åtgärder mot skatteparadis
              genom att söka få till stånd ett fungerande internationellt informationsutbyte.
            </seg>
          </u>
          <u>
            <seg>
              Tobinskatten har tagits upp i tidigare interpellationer. Då framfördes
              flera invändningar mot förslaget. En Tobinskatt skulle försämra
              effektiviteten i ekonomin och därmed leda till lägre långsiktig
              tillväxt. En omsättningsskatt leder vidare till försämrad likviditet.
              Skatten skulle därmed minska möjligheten att skydda sig mot risk.
              En Tobinskatt kräver dessutom en global överenskommelse mellan
              länderna i det finansiella systemet. Därmed är Tobinskattens införande
              i praktiken en omöjlighet.
            </seg>
          </u>
          <note type="speaker">
            Anf. 128 JACOB JOHNSON (v):
          </note>
          <u>
            <seg>
              Fru talman! Jag börjar med att tacka finansministern för svaret.
            </seg>
          </u>
          <u>
            <seg>
              Bakgrunden till min interpellation är naturligtvis den internationella
              finanskrisen som sådan vars konsekvenser nu sprider sig runt jorden
              i form av fördjupad lågkonjunktur, varsel och uppsägningar och
              helt nya bedömningar av situationen på arbetsmarknaden. Konjunkturinstitutet
              bedömer att arbetslösheten i Sverige kommer att öka med ca 100
              000 personer fram till 2010.
            </seg>
          </u>
          <u>
            <seg>
              Jag noterade i min interpellation att Anders Borg i finanskrisens
              inledning sagt till TT att det är rå girighet som ligger bakom
              den internationella finanskrisen. I mitt utkast till dagens interpellation
              använde jag just ordet girighet. Jag tänkte fråga finansministern
              vilka initiativ han tänker ta för att stävja det giriga finanskapitalet,
              men jag avråddes från detta av vårt kammarkansli. Det var en väl
              stark eller provocerande formulering. Därav den fråga Anders Borg
              läste upp.
            </seg>
          </u>
          <u>
            <seg>
              Men eftersom både finansministern och jag har funderingar på
              det här med girigheten vill jag inledningsvis uppehålla mig lite
              vid detta. Man kan se girighet som ett överdrivet begär, att samla
              ägodelar förenat med vinningslystnad och snikenhet. Det stämmer
              ganska bra in på högavlönade bankdirektörer som ovanpå sina otroliga
              löner, motsvarande kanske finansministerns årslön per månad eller
              50 gånger en kvalificerad yrkesarbetares lön, också har kunnat
              plocka ut höga bonusar från en finanssektor där vinstnivån nu
              legat högt över vinstnivån inom industri och handel.
            </seg>
          </u>
          <u>
            <seg>
              Min första fråga till finansministern är: Hur ser finansministern
              på girigheten? Är det i finanskrisens fall exempel på personliga
              tillkortakommanden hos bankdirektörer och andra ledande befattningshavare
              eller är det också inbyggt som grundelement i dagens spekulativa,
              globala kapitalism?
            </seg>
          </u>
          <u>
            <seg>
              Anders Borg säger i sitt svar att ett flertal funktionsbrister
              har uppmärksammats hos finansmarknaden, till exempel dålig genomlysning
              av riskerna med vissa instrument och att incitamenten, exempelvis
              bonusarna, har bidragit till kortsiktighet och ett alltför stort
              risktagande. Han hänvisar naturligt nog till stabilitetspaketet.
            </seg>
          </u>
          <u>
            <seg>
              Även jag och Vänsterpartiet ställer oss bakom dessa kortsiktiga
              och nödvändiga åtgärder, men vi menar att det krävs en ordentlig
              samhällelig diskussion om hur vi kan undvika att hamna här igen.
              Därför föreslog vi att det ska tillsättas en finanskommission
              som ska ta fram förslag på hur vi kan utforma en ny finanssektor
              där de inneboende riskerna åtminstone är färre än i dag en kommission
              med deltagande från politiska partier, akademisk forskning och
              arbetsmarknadens parter.
            </seg>
          </u>
          <u>
            <seg>
              Det finns många frågor som söker svar. Hur hantera girigheten?
              Hur kan vi hitta sätt att ge bankerna bättre incitament? Vilka
              internationella förslag bör Sverige driva? Hur ska vi agera när
              det gäller reformering av Bretton Woods-institutionerna?
            </seg>
          </u>
          <u>
            <seg>
              Vore det inte på sin plats, Anders Borg, mot bakgrund av finanskrisen
              och den internationella debatt som nu har påbörjats att skapa
              ett forum som kan leda en sådan framtidsinriktad debatt i Sverige?
              Varför avvisa förslaget om en finanskommission?
            </seg>
          </u>
          <note type="speaker">
            Anf. 129 Finansminister ANDERS BORG (m):
          </note>
          <u>
            <seg>
              Fru talman! Vi har nu arbetat nära nog i konstant tvåskift i
              Sverige för att hantera finanskrisen sedan den 15 september. Det
              är klart att man efter den här perioden känner en betydande trötthet
              över vad dessa marknader har för effekter.
            </seg>
          </u>
          <u>
            <seg>
              Det vore väl en sak om det här inträffade, som man en gång i
              tiden sade, en gång per generation, alltså vart trettionde eller
              vart femtionde år. Men så är inte vår historia. Vi hade denna
              kris i Sverige 1992. Den gick vidare över Europa in i 1993. År
              1994 small det till, som ni säkert alla minns, med de amerikanska
              räntehöjderna som ledde till en kedjereaktion genom världen där
              Sverige drabbades mycket påtagligt. År 1995 hade vi Mexikokrisen,
              1997 Asienkrisen, 1998 Rysslandskrisen, 2001 IT-kraschen och några
              år senare sitter vi nu i detta.
            </seg>
          </u>
          <u>
            <seg>
              Det är alldeles uppenbart att de finansiella marknaderna inte
              fungerar på ett sätt som man kan vara nöjd med. Man kan naturligtvis
              diskutera vad de här konvulsionerna beror på. Jag har tagit mig
              friheten att tro att en bidragande orsak är girighet.
            </seg>
          </u>
          <u>
            <seg>
              När jag betraktar dem som nu har påverkats av detta, AIG, Bear
              Sterns eller Lehman Brothers, ser jag att det är företag som har
              haft en intern kultur där kortsiktig lönsamhet har varit det enda
              riktmärket. Det har inte funnits några starka ägare. Det har inte
              funnits någon långsiktighet utan det har funnits en girighet som
              har präglats av att skaffa sig själv så mycket pengar som möjligt
              på kort sikt. Det har funnits en ansvarslöshet. Man har inte haft
              ägare och man har lekt med andra människors kapital.
            </seg>
          </u>
          <u>
            <seg>
              Jag tyckte dock när jag läste Finansinspektionens yttrande över
              Carnegie i går att det kom i en ny dimension, därför att det där
              inte är fråga om girighet och ansvarslöshet. Girighet och ansvarslöshet
              är att man tar för stora risker med andra människors pengar. Man
              tar de här riskerna och förlorar pengarna. Här är det fråga om
              någonting värre, vad som måste bedömas som ren omdömeslöshet.
              Man har gjort grova övertramp när det gäller regler. Man har gjort
              mycket avancerade transaktioner för att dölja de här övertrampen.
              Det är klart att det gör att det inte bara i Sverige utan i varenda
              huvudstad i Europa växer fram en trötthet över att vi ska behöva
              hantera detta ständigt pågående fallissemang i olika verksamheter.
            </seg>
          </u>
          <u>
            <seg>
              Det vi har försökt göra är att skapa en relativt tuff ordning
              för de här bankerna. I en mening kan man säga att det möjligtvis
              skulle kunna beskrivas som en Tobinskatt som vi har lagt på bankernas
              inlåning för att därmed skapa en fondering som gör att vi kan
              hantera bankkriser utan att det ska drabba skattebetalarna.
            </seg>
          </u>
          <u>
            <seg>
              Jag vet att det är mycket komplicerat, och vi har inte nått fram.
              Men det är naturligtvis så att man allra helst skulle vilja lägga
              de här pengarna utanför det finansiella sparandet, utanför statens
              budget, så att vi kunde vara säkra på att bankerna fick hantera
              sina egna kriser med sitt eget kapital så att vi slapp känna en
              oro för att barnomsorg, skola och skattehöjningar skulle bli resultatet
              av de här kriserna.
            </seg>
          </u>
          <u>
            <seg>
              På sikt tror jag att vi måste försöka hitta en sådan ordning.
              Vi måste ha en ordning där vi utkräver ansvar av dem som tar risker,
              begår omdömeslösheter på basis av ren girighet eller vad det nu
              kan vara för motiv som ligger bakom. Den ordningen tycker jag
              att vi börjar få på plats i Sverige. I sin allra tydligaste form
              blev det så att vi tvingades ta över Carnegie i går.
            </seg>
          </u>
          <u>
            <seg>
              Jag tror att vi också på sikt måste hitta en gemensam ordning
              för bonusar och ersättningssystem. Jag har i många debatter här
              framhållit att jag tror att ekonomiska drivkrafter spelar roll
              för människor. Jag tror att om man belönar människor på ett extremt
              sätt för att ta risker med andra människors pengar kommer de att
              ta extrema risker. Det är alldeles uppenbart i de här företagen
              att personer har kunnat tjäna fruktansvärt stora belopp på att
              ta risker med andra människors pengar. Här måste vi globalt hitta
              en ordning. Vi ska naturligtvis ha goda löner och bra villkor
              i banksektorn, men vi måste hitta en ordning som ger en större
              stabilitet på sikt.
            </seg>
          </u>
          <note type="speaker">
            Anf. 130 JACOB JOHNSON (v):
          </note>
          <u>
            <seg>
              Fru talman! Jag tolkar finansministerns svar som ett halvt medgivande
              av att vi har en girighet inte bara hos enskilda personer utan
              den är inbyggd i dagens internationella finanssystem. Det tycker
              jag är en god insikt och talar för mer av offentliga ingripanden
              och offentligt ägande också inom dessa system, som jag ser det.
            </seg>
          </u>
          <u>
            <seg>
              Däremot svarade inte finansministern på min fråga om vårt förslag
              om en finanskommission. Det är väldigt stora frågor. Vi behöver
              en bred debatt. Även om jag förstår att finansministern har jobbat
              i tvåskift för att lösa de kortsiktiga frågorna gäller det också
              att lyfta blicken på längre sikt och få ut den här frågan brett
              i samhället.
            </seg>
          </u>
          <u>
            <seg>
              Carnegieaffären är det senaste resultatet av finanskrisen här
              i Sverige. Svenska Dagbladet har som rubrik: Staten räddare i
              nöden. I Dagens Nyheter är det en stor bild av Reinfeldt med rubriken:
              Sveriges nye bankdirektör. Bland andra liknande rubriker tror
              jag att det var någon om socialisering med en bild på Odell.
            </seg>
          </u>
          <u>
            <seg>
              De här skyhöga bonusarna har också tidigare betalats ut till
              de anställda på Carnegie. De sticker naturligtvis i ögonen på
              vanliga människor som ska försörja sig på vanliga löner och betala
              vanliga hyror. Tyvärr är det väl så att den girighetskultur och
              omdömeslöshetskultur som finns hos Carnegie inte är någonting
              som bara finns hos dem utan nog tyvärr finns brett utbrett inom
              finanssektorn. Det kanske är förklarligt med de höga vinster som
              denna sektor har kunnat ta ut, som det har jag sagt tidigare är
              väsentligt högre än inom industri och handel. Det kanske inte
              är rimligt.
            </seg>
          </u>
          <u>
            <seg>
              Det är egentligen ett klassiskt exempel på att de som sitter
              där uppe berikar sig. Det måste bli ett stopp för det. Kanske
              är det dags för Finansinspektionen, som för övrigt behöver förstärkas
              för att klara sitt uppdrag, att ordna studiecirklar i samhälleligt
              ansvar för dem som verkar inom finanssektorn. Finanssektorn är
              ju en del av vårt samhälles gemensamma infrastruktur och måste
              stå under strikt demokratisk övervakning. Staten kan visa föredöme
              genom eget ägande inom sektorn.
            </seg>
          </u>
          <u>
            <seg>
              Jag skulle vilja höra lite mer, om Anders Borg kunde utveckla
              vilka initiativ han tänker ta för att få till en förändring av
              denna kultur inom finanssektorn.
            </seg>
          </u>
          <u>
            <seg>
              Sedan vill jag lyfta blicken något till det internationella också.
              Vi har ju toppmöte i Washington nu till helgen. EU har ställt
              sig bakom vissa principer om att inga finansinstitut, marknadssegment
              eller någon jurisdiktion ska undgå proportionerlig adekvat reglering.
              Det systemet ska vara grundat på principer om ansvar och insyn.
              Det är väldigt allmänt formulerade principer som man kan ställa
              sig bakom här, men jag tror att regeringen har bromsat de här
              skrivningarna lite grann. De var skarpare från början. Det är
              väldigt viktigt att komma till rätta med de skatteparadis som
              finns runt jorden. Jag vet också att regeringen arbetar på det.
            </seg>
          </u>
          <u>
            <seg>
              Jag vill också ta upp de olika instrumenten. Om jag går till
              marknaden på Vaksala torg i Uppsala kan jag välja till exempel
              billiga kantareller av okänt ursprung eller dyra från Uppland.
              I den valsituationen fungerar den marknadsekonomiska liknelsen
              väl. Men hur är det med dessa instrument, dessa hedgefonder, dessa
              derivat? Anser ministern att den marknadsekonomiska modellen är
              tillämpbar på derivat och hedgefonder? Bör inte det internationella
              samfundet överväga att rensa ut dessa ur denna flora?
            </seg>
          </u>
          <note type="speaker">
            Anf. 131 Finansminister ANDERS BORG (m):
          </note>
          <u>
            <seg>
              Fru talman! Jacob Johnson och jag har en grundläggande principiell
              skillnad i våra synsätt. Jag anser att man ska plocka sina kantareller
              själv, inte köpa dem.
            </seg>
          </u>
          <u>
            <seg>
              Jag försökte få ihop detta i det förra inlägget. Tyvärr blev
              det kanske för mycket engagemang i början. Men jag tycker att
              vi lever i en värld där girigheten spelar en sådan roll att vi
              vart och vartannat år har mycket omfattande problem i hela samhällsekonomin.
            </seg>
          </u>
          <u>
            <seg>
              Problemet är inte att lönerna i den här sektorn är höga. Där
              har Jacob Johnson och jag olika syn. Jag tycker inte att det generellt
              sett är ett problem att man i vissa sektorer har höga löner. Problemet
              är att de här lönerna bidrar till att skapa en samhällsinstabilitet.
              Man belönar ett risktagande som vartannat, vart tredje eller vart
              femte år leder till bekymmer och svårigheter som inte banksektorn
              i första hand bär utan som samhällsekonomin i olika länder bär.
            </seg>
          </u>
          <u>
            <seg>
              I Sverige kostade bankkrisen 2 procent av bnp. I Indonesien kostar
              den 50 procent av bnp. Island går från att ha en skulsättning
              på noll kronor till 120 procent av bnp. Varje islänning skulle
              behöva betala 2 500 kronor mer i månaden i skatt för att betala
              för banker som man inte längre äger.
            </seg>
          </u>
          <u>
            <seg>
              Det är naturligtvis det som är systemproblemet, som är ett globalt
              problem. Jag tror inte att det är så enkelt att det hjälper med
              offentligt ägande. Nordbanken var en del av vår förra kris. Det
              är alldeles uppenbart att en av våra AP-fonder har funnit det
              skäligt att gå in som mycket stor ägare i Carnegie och dessförinnan
              i Northern Rock.
            </seg>
          </u>
          <u>
            <seg>
              Däremot tror jag, om jag får skoja med Jacob Johnson i denna
              allvarliga fråga, att socialismen kan spela en viktig roll som
              vakthund över kapitalismen. Det enda som de här människorna förstår
              och blir bekymrade över är om vi hotar att ta över företagen,
              om vi hotar att tvångsinlösa dem om de låter det egna kapitalet
              gå i botten. Det är därför den ordning vi har är byggd med den
              grundbulten. Det är för att det i slutändan är det enda som är
              tillräckligt skarpt för att de i goda tider ska känna att de inte
              tar de risker som startar dessa systemkriser.
            </seg>
          </u>
          <u>
            <seg>
              Jag kan naturligtvis förstå att det finns en koppling med skatteparadis
              och global stabilitet. Vad Island belyser är att ett land med
              300 000 invånare måste ha ett banksystem som står i rimlig proportion
              till det. Det finns ett antal länder med banksystem. Jag tror
              att det är 400 eller 500 banker som har sitt huvudkontor i en
              enda byggnad på Cayman Islands. Nu har ingenting inträffat där,
              men det är alldeles uppenbart att det finns ett antal skatteparadis
              som skulle kunna ställa till en oerhörd global instabilitet därför
              att det inte finns en proportion mellan deras förmåga att sköta
              ett finansiellt system och den finans- och skattesektor de har.
            </seg>
          </u>
          <u>
            <seg>
              Vi ska göra något gemensamt. Ekofinrådet har givit The Financial
              Stability Forum uppdraget att arbeta fram gemensamma regelverk
              om bonusar och ersättningar. Det ska ske i samråd med IMF. Detta
              ska sedan inkorporeras i en del av det regelverk som finns för
              hur bankerna ska sköta sin verksamhet. Det handlar inte primärt
              om att sänka lönerna för bankdirektörerna, utan det handlar primärt
              om att skapa någon typ av koppling mellan långsiktig lönsamhet,
              långsiktig stabilitet och den ersättning man får.
            </seg>
          </u>
          <u>
            <seg>
              Jag vill korrigera Jacob Johnson på en punkt, nämligen vad Sverige
              hade för ståndpunkt och synpunkt inför Europeiska rådet. Fransmännen
              hade två positioner. Jacob Johnson nämner den ena, nämligen den
              som inte var den problematiska. Det vill jag understryka. Det
              mer problematiska var att man ville undergräva hårdheten i de
              kapitaltäckningskrav vi har och de redovisningsregler vi har.
              Det skulle bli ökade möjligheter att omvandla kapital från sin
              handelsbok till sitt eget kapital, och det skulle bli ökade möjligheter
              att variera kapitaltäckningskraven. Det hade inte varit bra för
              den finansiella stabiliteten.
            </seg>
          </u>
          <note type="speaker">
            Anf. 132 JACOB JOHNSON (v):
          </note>
          <u>
            <seg>
              Fru talman! Finansministern har fortfarande inte utvecklat sitt
              svar på frågan varför ni inte stöder vårt förslag på en finanskommission
              som skulle kunna jobba långsiktigt med frågorna och lyfta upp
              dem till debatt i Sverige.
            </seg>
          </u>
          <u>
            <seg>
              Sedan var det frågan om det statliga ägandet inom finanssektorn,
              banker och så vidare. Visst har det varit problem tidigare med
              statliga banker, men jag tror att i den situation som har uppstått
              att ett utvecklat statligt ägande skulle ha en betydelsefull roll
              för att bland annat visa att bankväsendet kan drivas med lägre
              vinster. Vinsterna inom företag skulle gå till dem som lånar,
              företagare och låntagare, och inte till aktieägarna i så stor
              utsträckning. Det skulle också bli fråga om att pressa andra banker.
            </seg>
          </u>
          <u>
            <seg>
              Jag vill avslutningsvis tacka finansministern för debatten. Jag
              tror inte att det är den sista. Frågan hur vi kan öka det demokratiska
              inflytandet och kontrollen över finanskapitalet måste hållas levande.
              Finansministern sade nyss, och har även sagt tidigare, att han
              ser socialismen som kapitalismens vakthund. En bättre liknelse,
              inte minst mot bakgrund av Carnegieaffären, är att socialismen
              kan vara kapitalismens befriare.
            </seg>
          </u>
          <note type="speaker">
            Anf. 133 Finansminister ANDERS BORG (m):
          </note>
          <u>
            <seg>
              Fru talman! Jag ska försöka tydliggöra mitt svar på Jacob Johnsons
              frågeställning.
            </seg>
          </u>
          <u>
            <seg>
              Min uppfattning är att vi i första hand på det internationella
              planet via det arbete som Ekofin har initierat inom detta forum
              för finansiell stabilitet och IMF ska försöka få fram ett ramverk
              för ersättningar och bonusar inom hela det globala finansiella
              systemet. Jag tror att det finns en betydande fördel om vi hanterar
              denna fråga globalt. Det skulle vara mycket svårt att hitta ett
              alldeles eget svenskt regelverk i detta. Det måste vi kanske göra
              som en del av det globala. Även om svenska banker sköter sig som
              scouter varje dag kan vi inte komma undan att vi lever i en värld
              där denna globala instabilitet återkommer med en periodicitet,
              en vana och en frekvens som man bara kan känna trötthet och upprördhet
              över.
            </seg>
          </u>
          <u>
            <seg>
              Vi ska inte förenkla diskussionen och säga att det skulle vara
              större risk för felaktigheter i Nordea eftersom de delvis ägs
              av staten. Det tror jag inte ett ögonblick på. Det finns risker
              med både statliga och privata verksamheter. Men vi ska vara medvetna
              om att det ligger i den mänskliga naturen att drabbas av hybris,
              Ikarostanken att vi ska flyga till himlen, att alla priser går
              upp och att man tar större och större risker. Därför ska vi se
              till att vi har en kraftfull riksbank som kan marknaderna, som
              följer verksamheten noggrant och som har hårda nypor när det krävs
              för att gripa in. Vi ska ha en finansinspektion som kan se igenom
              bolagen och konstruktionerna. Vi ska ha ett riksgäldskontor som
              har möjligheter och resurser att gripa in om så är fallet.
            </seg>
          </u>
          <u>
            <seg>
              Det här är grunderna för en ordning, men jag har ingen naiv syn
              på vad en marknadsekonomi skulle leda till. Jag är övertygad om
              att vi kan stå här om fem år eller tio år, kanske är det jag och
              Jacob Johnson eller andra personer, och så kommer vi att diskutera
              nästa finansiella kris. Vi kan vara helt säkra på att om fem eller
              tio år har vi en till.
            </seg>
          </u>
          <note>
            Överläggningen var härmed avslutad.
          </note>
          <note>
            19 § Svar på interpellation 2008/09:48 om utgiftstak
          </note>
          <note type="speaker">
            Anf. 134 Finansminister ANDERS BORG (m):
          </note>
          <u>
            <seg>
              Fru talman! Bosse Ringholm har frågat näringsministern vilka
              regler som hindrar oppositionen att föreslå egna utgiftstak. Bakgrunden
              är att Socialdemokraterna i sin budgetmotion föreslår egna, högre,
              utgiftstak och att näringsministern kritiserat detta och hävdat
              att Socialdemokraterna inte följer de budgetpolitiska regelverken.
            </seg>
          </u>
          <u>
            <seg>
              Arbetet inom regeringen är så fördelat att det är jag som ska
              svara på interpellationen.
            </seg>
          </u>
          <u>
            <seg>
              Jag vill påminna om syftet med att använda utgiftstak. Utgiftstaket
              medför att helheten är utgångspunkten i budgetprocessen och understryker
              därmed behovet av prioriteringar mellan olika utgifter. Utgiftstaket
              förebygger att tillfälligt höga inkomster används för att finansiera
              varaktiga utgifter. Vidare förhindrar utgiftstaket att skatteuttaget
              stegvis måste höjas till följd av bristfällig utgiftskontroll.
              Slutligen är utgiftstaket ett medel för att uppnå överskottsmålet
              i de offentliga finanserna.
            </seg>
          </u>
          <u>
            <seg>
              Sammantaget är utgiftstaket ett viktigt åtagande som stärker
              budgetdisciplinen och är därmed en hörnsten i upprätthållandet
              av en trovärdig ekonomisk politik.
            </seg>
          </u>
          <u>
            <seg>
              Men utgiftstaket är en självpåtagen restriktion och dess värde
              avgörs av hur det används.
            </seg>
          </u>
          <u>
            <seg>
              Trovärdigheten bygger dels på att utgiftstaket bestäms tre år
              i förväg, dels på att det inte ändras. Först då binder regeringen
              sig verkligen vid masten och visar att den värnar om långsiktigheten
              i de offentliga utgifterna.
            </seg>
          </u>
          <u>
            <seg>
              Socialdemokraterna aviserar nu att de inte vill skriva under
              dessa fundamentala normer för att skapa trovärdighet för den ekonomiska
              politiken. Det gör de genom att föreslå att höja de redan beslutade
              utgiftstaken för 2009 och 2010. Under förra mandatperioden valde
              den socialdemokratiska regeringen dessutom att minska antalet
              år med utgiftstak, och vid regeringsskiftet fanns endast utgiftstak
              för det kommande året men inte för det därpå följande året. Det
              fanns inte heller ett beräknat tak för tredje året.
            </seg>
          </u>
          <u>
            <seg>
              Ett utgiftstak blir inte den fungerande restriktion det är avsett
              att vara om det höjs för att anpassas till en högre utgiftsnivå.
              Det har inte heller hänt tidigare att riksdagen beslutat om högre
              tak. Den politiska viljan att behålla utgiftstakets strama utformning
              är viktig för trovärdigheten för taket och för det finanspolitiska
              ramverket. Det politiska stödet är extra viktigt för det svenska
              ramverket eftersom det i stort är just ett politiskt åtagande
              och inte ett lagstadgat ramverk.
            </seg>
          </u>
          <u>
            <seg>
              Det finns inga formella hinder för riksdagen att besluta om ändrade
              utgiftstak. Det finns inte heller några regler som tvingar regeringen
              att använda utgiftstak i utgångsläget. Det är frivilligt. Utgiftstaken
              är ett stöd som står till buds för varje regering som vill föra
              en ansvarsfull ekonomisk politik. Dagens budgetprocess, där taken
              är en central del, infördes i slutet av 1990-talet för att förhindra
              en okontrollerad ökning av statens utgifter som tidigare varit
              ett problem.
            </seg>
          </u>
          <u>
            <seg>
              Den centrala politiska frågeställningen handlar inte om regelverket
              utan om trovärdigheten för den ekonomiska politiken. Att höja
              ett utgiftstak innebär att restriktionen sätts ur spel, och det
              är inte tanken med det budgetpolitiska ramverket.
            </seg>
          </u>
          <note type="speaker">
            Anf. 135 BOSSE RINGHOLM (s):
          </note>
          <u>
            <seg>
              Fru talman! Jag har ställt en interpellation till vice statsminister
              Maud Olofsson med anledning av att hon vid ett flertal tillfällen
              har hävdat att oppositionen, framför allt Socialdemokraterna,
              bryter mot de budgetregler som än så länge finns i riksdagen.
            </seg>
          </u>
          <u>
            <seg>
              Jag kan inte se statsrådet Olofsson närvarande i kammaren. Jag
              kan förstå att hon inte vill vara närvarande i kammaren. Det är
              klart att det är lite pinsamt att vara vice statsminister och
              bli ihågkommen som en person som inte kan budgetreglerna.
            </seg>
          </u>
          <u>
            <seg>
              Jag hade gärna velat tacka Anders Borg för svaret på interpellationen
              om Anders Borg på ett enkelt sätt hade svarat på min fråga: Kan
              statsrådet redovisa vilka regler som förhindrar oppositionen att
              föreslå egna utgiftstak?
            </seg>
          </u>
          <u>
            <seg>
              Anders Borg kunde ha sagt ungefär så här: Det finns inga regler
              som förhindrar oppositionen att föreslå egna utgiftstak.
            </seg>
          </u>
          <u>
            <seg>
              Nu lindar Anders Borg in sitt svar och trasslar in sig rätt ordentligt
              i ett försök att se till att kollegan Maud Olofsson inte blir
              tagen på bar gärning, det vill säga att ha bluffat, talat osanning
              eller vilket skäl hon nu har haft till att hon har lämnat felaktiga
              uppgifter.
            </seg>
          </u>
          <u>
            <seg>
              Anders Borg säger visserligen i sitt interpellationssvar att
              det står riksdagen fritt att ändra utgiftstaket. Men det är inte
              riktigt det som det handlar om. Det handlar om att jag har frågat
              om oppositionen har rätt att fastställa egna utgiftstak. Svaret
              är: Ja, det har oppositionen.
            </seg>
          </u>
          <u>
            <seg>
              Då kunde Anders Borg ha nöjt sig med det och bett om ursäkt för
              att hans kollega Maud Olofsson, och för övrigt Göran Hägglund,
              inte kunde budgetreglerna. Det är naturligtvis lite genant att
              vice statsministern inte kan budgetreglerna, och jag förstår därför
              att hon inte ville komma till kammaren och ta den diskussionen.
              Men statsrådet, som ändå som finansminister har ansvaret för budgetreglerna,
              kunde ha varit tydlig på den här punkten.
            </seg>
          </u>
          <u>
            <seg>
              Jag tycker också att det är lite egenartat att Anders Borg inte
              vill vara tillräckligt korrekt utan tycker att man ska taktisera,
              politisera och tro att man med strategin att dölja saker och ting
              på något vis lyckas komma billigare undan. Så enkelt är det inte.
            </seg>
          </u>
          <u>
            <seg>
              Maud Olofsson och Göran Hägglund är tagna på bar gärning. De
              har bluffat. Om de har talat osanning medvetet eller omedvetet
              vet inte jag, men de har lämnat felaktiga uppgifter.
            </seg>
          </u>
          <u>
            <seg>
              Det är ännu pinsammare för landets vice statsminister när riksdagens
              finansutskott i en promemoria som nyligen publicerades och som
              handlar just om det budgetpolitiska regelverket för det första
              ställer frågan: Innebär då det faktum att riksdagen har fastställt
              ett tak även att riksdagen har bundit sig själv eller att oppositionspartier
              i sina skuggbudgetar är bundna att hålla sig under det fastställda
              utgiftstaket? Svaret på detta är nej, skriver finansutskottets
              kansli. Det är naturligtvis pinsamt att bli tillrättalagd på det
              sättet.
            </seg>
          </u>
          <u>
            <seg>
              För det andra skriver utskottets kansli: Oppositionen kommer
              regelmässigt att vilja föreslå en annan ekonomisk politik än den
              regeringen vill föra. Oppositionen kan följaktligen förväntas
              vilja formulera andra nivåer för de finanspolitiska målen än regeringen.
              Vissa tider kommer därför oppositionen att vilja att utgiftstaken
              sätts lägre än regeringen vill, andra att de sätts högre.
            </seg>
          </u>
          <u>
            <seg>
              Slutligen konstaterar utskottet för det tredje att det faktiskt
              förekom även under den förra mandatperioden att oppositionen,
              exempelvis Centerpartiet, föreslog andra, alternativa utgiftsnivåer
              och andra, alternativa formuleringar på utgiftstaken och målformuleringar
              än vad dåvarande regering gjorde. Det visar att Maud Olofsson
              själv alltså har tillämpat det som hon nu kritiserar andra för.
            </seg>
          </u>
          <note type="speaker">
            Anf. 136 JACOB JOHNSON (v):
          </note>
          <u>
            <seg>
              Fru talman! Eftersom jag var närvarande och detta är en aktuell
              debatt vill jag gärna konstatera, precis som Bosse Ringholm sagt,
              att utgiftstaken enligt budgetlagen är frivilliga, och om de används
              får de avse längre tid än ett budgetår men behöver inte göra det.
            </seg>
          </u>
          <u>
            <seg>
              I årets budgetdebatt har regeringen, Socialdemokraterna och Miljöpartiet
              föreslagit utgiftstak på olika nivåer medan vi i Vänsterpartiet,
              fullt i enlighet med budgetlagen, inte har föreslagit något budgettak.
              Däremot har Vänsterpartiet föreslagit inkomster och utgifter som
              sammantaget ger ett finansiellt sparande på 1 procent, det vill
              säga i enlighet med överskottsmålet.
            </seg>
          </u>
          <u>
            <seg>
              Låt mig även påpeka att kraven enligt EU:s stabilitetspakt är
              att underskotten inte får vara högre än 3 procent av bnp och den
              ackumulerade offentliga bruttoskulden max 60 procent av bnp. I
              Sverige har vi en betydligt bättre situation än vad EU kräver,
              bland annat efter ett åttaårigt s-, v- och mp-samarbete. Och alla
              partier i Sveriges riksdag lägger fram budgetförslag med finansiellt
              överskott, även om det är före finanskrisen.
            </seg>
          </u>
          <u>
            <seg>
              Jag vill bara säga att jag tycker att vi ska sluta med övertolkning
              av budgetlagen och se till helheten i de olika budgetförslagen
              och deras innehåll.
            </seg>
          </u>
          <note type="speaker">
            Anf. 137 Finansminister ANDERS BORG (m):
          </note>
          <u>
            <seg>
              Fru talman! Jag vill tacka Jacob Johnson för hans inlägg. Han
              belyser väldigt tydligt vad som är kärnan i den här diskussionen
              när han säger att det inte finns någonting i budgetlagen som hindrar
              Vänsterpartiet från att väcka en budgetmotion som inte innehåller
              något utgiftstak. Det finns ingenting som hindrar en regering
              från att ändra utgiftstaket, höja det eller sänka det, eller inte
              lägga fram utgiftstak. Vi har inte detta inskrivet i grundlagen.
              Vi har detta i allt väsentligt som ett politiskt åtagande och
              som handlar om att vårda den långsiktiga uthålligheten i de offentliga
              finanserna.
            </seg>
          </u>
          <u>
            <seg>
              Varför har vi utgiftstaken? Jo, det är därför att vi tvingar
              fram ett övervägande kring helheten. Vi vet alla hur en budgetförhandling
              fungerar. Det handlar om att varje fackminister ska se till sina
              intressen. Hade vi i Sverige en arbetsmarknadsminister som inte
              var intresserad av mer resurser till arbetsmarknadspolitik, en
              kulturminister som inte ville göra reformer, en skolminister som
              inte ville lägga mer pengar på studiemedel eller en forskningsminister
              som inte ville satsa på universitet och högre utbildning var det
              ju inget problem. Varje fackminister vill naturligtvis göra det
              bästa för sitt område det är därför de är ministrar för de områdena,
              och det är en självklarhet att de ska brinna för dem.
            </seg>
          </u>
          <u>
            <seg>
              Men vi måste ha någonting som också gör att vi klarar helheten,
              någon som gör att vi tar ansvar för att plus och minus ska gå
              ihop. Där har vi utgiftstaken. De är en nyckel för att vi ska
              klara överskottsmålen.
            </seg>
          </u>
          <u>
            <seg>
              Det här är ingen liten politisk fråga. Jag är övertygad om att
              det viktigaste försvaret en liten öppen nation kan ha i tider
              av oro och finansiella härdsmältor är god ordning på sina offentliga
              finanser. Överskott i de offentliga finanserna är den viktigaste
              trygghetsinstitutionen för ett litet, exportberoende land i en
              mycket brutal finansiell värld.
            </seg>
          </u>
          <u>
            <seg>
              Jag tycker på många sätt att Lars Ohly och Vänsterpartiet har
              beskrivit den socialdemokratiska förskjutningen väldigt väl. När
              Lars Ohly i tv får frågan om han kan acceptera att hålla sig under
              utgiftstaket säger han: Ja, det gör ju inte Socialdemokraterna
              själva. De lägger en budgetmotion där de höjer utgiftstaken. Han
              fortsätter: Det är alltså inte en del av budgetlagen, utan vi
              använde utgiftstaken när vi samarbetade och höjde dem för att
              få utrymme för de reformer vi tyckte var nödvändiga, så utgiftstaken
              ser jag inte som ett hinder.
            </seg>
          </u>
          <u>
            <seg>
              Han fortsätter i en annan intervju, där han understryker att
              Socialdemokraterna och Vänsterpartiet har samma syn i den här
              frågan därför att Socialdemokraterna nu har lagt ett tak som är
              35 miljarder högre än de som regeringen har. Det handlar alltså
              inte om utgiftstakens höjd och inte om något fastlagt tre år tidigare
              som man ska följa slaviskt.
            </seg>
          </u>
          <u>
            <seg>
              Lars Ohly visar här att det Socialdemokraterna har kritiserat
              Vänsterpartiet för, att de inte vill hålla sig till utgiftstaken,
              är det som är kärnan i den här diskussionen. Det här är inte en
              politisk diskussion mellan två jurister. Bosse Ringholm är politiker,
              och jag är politiker. Vi ska stå för det som är våra politiska
              utgångspunkter. Det är därför den svenska ordningen ska vara grundad
              i politiska uppfattningar, inte i grundlagar och inte i regler.
            </seg>
          </u>
          <u>
            <seg>
              Vi vill strama upp budgetordningen. Vi vill ha en god ordning
              på offentliga finanser. Vi har lagt treåriga budgetramar. Vi har
              hållit stora marginaler. Vi har fört undan det som har varit skatteutgifter.
              Vi har sett till att lånefinansieringen har minskat. Det är för
              att vi ska ha god ordning i offentliga finanser, därför att det
              är den lilla mur av sandsäckar vi kan bygga när de globala tsunamivågorna
              från de finansiella kriserna kommer och slår in mot det svenska
              samhället.
            </seg>
          </u>
          <u>
            <seg>
              Jag tror att det är grundläggande att vi har denna goda ordning.
              Den som i det här läget lånar pengar är beroende av dessa marknader,
              och det tror jag att man ska vara utomordentligt försiktig med.
            </seg>
          </u>
          <u>
            <seg>
              Det är därför jag tror att den politiska uppbackningen för utgiftstaken,
              för hela den här ordningen, inte för en juridisk diskussion utan
              den politiska uppbackningen för de goda offentliga finanserna,
              är kärnan i detta. Då blir jag orolig när Lars Ohly är så uppenbart
              nöjd med Socialdemokraternas partimotion.
            </seg>
          </u>
          <note type="speaker">
            Anf. 138 BOSSE RINGHOLM (s):
          </note>
          <u>
            <seg>
              Fru talman! Anders Borg tillhör en regering som har två partiledare,
              Maud Olofsson, centerpartist, tillika vice statsminister, och
              Göran Hägglund, som båda två offentligt flera gånger har hävdat
              att oppositionen, framför allt Socialdemokraterna, bryter mot
              det ekonomiska regelverket, mot budgetlagen, genom att föreslå
              egna utgiftstak.
            </seg>
          </u>
          <u>
            <seg>
              Jag har ställt den enkla frågan till Maud Olofsson, som naturligtvis
              inte vill svara eftersom hon vet att hon har fel: Kan statsrådet
              redovisa vilka regler som förhindrar oppositionen att föreslå
              egna utgiftstak?
            </seg>
          </u>
          <u>
            <seg>
              I stället för att Anders Borg säger att det inte finns några
              sådana regler, punkt slut, talar han om helt andra saker. Bättre
              fly än illa fäkta. I det här fallet kan man säga att Anders Borg
              både flyr och illa fäktar, vilket är en prestation.
            </seg>
          </u>
          <u>
            <seg>
              Det är en realitet att det hade varit ganska enkelt att hantera
              den här interpellationsdebatten om Anders Borg bara hade konstaterat
              att två av hans kolleger i regeringen har farit med osanning.
              Det är väl inte de första, varken i nuvarande regering eller i
              politiken, som kanske har tagit fel. De kan ha misstagit sig,
              kunde de ha sagt. De kunde ha bett om ursäkt och sagt att de inte
              visste att budgetlagen skulle tolkas på det sättet.
            </seg>
          </u>
          <u>
            <seg>
              Men det hade varit ännu märkligare om Maud Olofsson hade sagt
              att hon inte kände till att budgetlagen var sådan. Av finansutskottets
              kanslis promemoria framgår ju att Centerpartiet liksom övriga
              oppositionspartier förra mandatperioden gjorde precis det som
              oppositionen nu gör, nämligen att föreslå egna utgiftstak. Jag
              ber att få citera, för att det ska vara exakt och korrekt: Oppositionen
              förordade, då liksom nu, även andra tak för den offentliga sektorns
              utgifter än vad regeringen gör.
            </seg>
          </u>
          <u>
            <seg>
              Det hade varit mycket enkelt om du hade velat hålla dig till
              sanningen, Anders Borg, att säga att din kollega tyvärr hade fel,
              att hon hade glömt av det hon visste förra mandatperioden eller
              att hon försökte vara taktisk och hade inget annat att angripa
              Socialdemokraterna för och därför försökte hitta på det här om
              att man inte får föreslå egna utgiftstak från oppositionen. Du
              hade kunnat hitta vilken förklaring som helst. Någon förklaring
              finns det väl hos Maud Olofsson? Jag vill inte tro att hon rakt
              ut skulle ha ljugit och vetat att det hon sade var fel.
            </seg>
          </u>
          <u>
            <seg>
              Någon förklaring hade hon väl ändå kunnat skicka med Anders Borg
              till interpellationsdebatten, och så kunde Anders Borg ha nöjt
              sig med att säga: Det finns inga hinder för oppositionen att föreslå
              egna utgiftstak.
            </seg>
          </u>
          <u>
            <seg>
              Nu väljer Anders Borg att tala om helt andra saker, för han vet
              om att det är pinsamt. Det är pinsamt inte bara för Maud Olofsson
              och för Hägglund utan det är naturligtvis pinsamt också för regeringen
              och inte minst för finansministern att ha sådana statsråd som
              kolleger, som inte ens kan budgetlagen. De försöker ge intryck
              av att de kan budgetlagen, men de har alldeles fel.
            </seg>
          </u>
          <u>
            <seg>
              Anders Borg kanske läser Svenska Dagbladet. Där hade man för
              ett par veckor sedan med anledning av det här ärendet rubriken:
              Minister hade fel om budgetlag. Finansutskottet bannar Hägglund
              och Olofsson för kritik mot socialdemokraternas utgiftstak. Man
              skriver: Statsråden Maud Olofsson och Göran Hägglund var fel ute
              när de hudflängde socialdemokraternas Mona Sahlin för att slarva
              med budgettaken. Det framgår av en rapport från finansutskottet.
            </seg>
          </u>
          <u>
            <seg>
              Det är märkligt att vi i politiken tyvärr har en sådan situation
              att man gör så fel att det blir fel flera gånger om, som Maud
              Olofsson har gjort här, och inte kan be om ursäkt. Hon hade kunnat
              skicka med en ursäkt med finansministern och bett honom säga att
              hon tog fel, tala om vad skälet var och att hon inte ska göra
              om den här dumheten en gång till. Anders Borg kan fortsätta prata
              om något annat. Det kommer han att göra i det kommande inlägget
              också, efter vad jag förstår.
            </seg>
          </u>
          <note type="speaker">
            Anf. 139 Finansminister ANDERS BORG (m):
          </note>
          <u>
            <seg>
              Fru talman! Jag har inte för vana att fly. Jag har uppfattat
              att jag har stått kvar här under hela diskussionen. Jag ska gärna
              försöka komplicera det här lite till.
            </seg>
          </u>
          <u>
            <seg>
              Socialdemokraterna har en historia av att ta stort ansvar för
              svenska offentliga finanser. Det har jag många gånger påpekat.
              Allra tydligast var det under åren 19941998 eller 1999, då man
              gjorde denna mycket omfattande budgetsanering. Det var nödvändigt
              för Sverige. Det har vi haft mycket stor nytta av därefter, för
              det är en av grunderna till att vi i dag står lite bättre rustade
              än andra länder.
            </seg>
          </u>
          <u>
            <seg>
              Vad var kärnan i den här budgetordningen? Vi har inte höjt utgiftstaken.
              Vi har inte överstigit utgiftstaken. Erik Åsbrink sänkte dem en
              gång. Vi har sänkt dem en gång. Varje år har vi hållit utgiftstaken.
              Det är en mycket central del i den ordningen. Det var en av de
              saker som Socialdemokraterna under förra regeringsperioden ansträngde
              sig mycket för att försöka klara av.
            </seg>
          </u>
          <u>
            <seg>
              Fanns det en enda paragraf i budgetlagen som förhindrade att
              man överskred utgiftstaken, att man helt övergav idén med budgeteringsmarginaler
              och att man tog bort utgiftsområdena? Nej. Dels kan riksdagen
              naturligtvis skriva om budgetlagen, dels är lagen skriven så att
              den ger regeringen en möjlighet att göra detta åtagande. Detta
              åtagande har regeringen gjort, och vi har varit mycket tydliga
              med att det är vår hållning.
            </seg>
          </u>
          <u>
            <seg>
              Därför är det precis som Lars Ohly understryker i Svenska Dagbladet
              jag får väl erkänna att jag då och då läser även den tidningen:
              Socialdemokraternas syn på att utgiftstaken kan förändras utifrån
              vilken politik som ska bedrivas, den stämmer med vår.
            </seg>
          </u>
          <u>
            <seg>
              Socialdemokraterna och Vänsterpartiet har i dag alltså samma
              syn på utgiftstaken. Så var det inte tidigare. Då ville Vänsterpartiet
              avskaffa utgiftstaken och Socialdemokraterna ville upprätthålla
              dem. Här har vi politiska skiljelinjer. De handlar inte om paragrafer
              utan om att vi vill få ordning på budgetordningen.
            </seg>
          </u>
          <u>
            <seg>
              Vi har sett till att vi har fått tillbaka de treåriga utgiftstaken,
              för det ska vara bindande i förhandlingarna att man har en restriktion
              och att man prövar offentliga utgifter noggrant. Vi har minskat
              skatteutgifterna. De var 13 miljarder när vi tillträdde. Vi räknar
              med att de nu är på väg ned till 100 miljoner. Vi har plockat
              ned en mycket omfattande lånefinansiering, inte minst på infrastruktursidan.
            </seg>
          </u>
          <u>
            <seg>
              Vi har varje år sett till att vi har marginaler på över 10 miljarder
              när budgetåret är slut. Det är för att det är viktigt med en god
              ordning på de offentliga finanserna.
            </seg>
          </u>
          <u>
            <seg>
              Kärnan i vår budgetordning är utgiftstaken, och jag tycker att
              det är bekymmersamt när Socialdemokraterna försöker bortse från
              att det är problematiskt att höja dem inte för att det strider
              mot någon specifik paragraf utan för att vi under de gångna åren
              har slitit för att hålla ordning på just detta. Det har gällt
              att se till att vi har hållit oss under utgiftstaken och att utgiftstaken
              upprätthålls. Det tycker jag är en viktig utgångspunkt för en
              ansvarsfull ekonomisk politik.
            </seg>
          </u>
          <note type="speaker">
            Anf. 140 BOSSE RINGHOLM (s):
          </note>
          <u>
            <seg>
              Fru talman! Min enkla fråga i interpellationen till Maud Olofsson
              var: Finns det någonting i regelverket i budgetlagen som hindrar
              oppositionen från att föreslå egna utgiftstak? Nej, säger riksdagens
              finansutskotts kansli.
            </seg>
          </u>
          <u>
            <seg>
              Det hade varit enkelt för finansministern att säga att det inte
              finns några sådana hinder. Då hade vi inte behövt ha debatten.
              Men i stället säger finansministern att han ska komplicera diskussionen.
              Det är han duktig på av det enkla skälet att han inte vill erkänna
              att hans kollega, vice statsminister Maud Olofsson, hade fel.
            </seg>
          </u>
          <u>
            <seg>
              Jag begär inte att Anders Borg ska spekulera om varför Maud Olofsson
              hade fel, om det var medvetet, omedvetet, om det var av okunnighet
              eller av något annat skäl. Den diskussionen hade det möjligtvis
              varit intressant att ha direkt med Maud Olofsson. Om hon hade
              fel på den här punkten och det är ganska graverande att en vice
              statsminister är så okunnig måste man ställa frågan om hon är
              lika okunnig på en massa andra områden. Måste man granska vad
              hon säger på alla andra områden med utgångspunkten att hon kanske
              bluffar där också?
            </seg>
          </u>
          <u>
            <seg>
              Det är klart att jag inte kan anklaga Anders Borg för Maud Olofssons
              okunnighet eller om hon bluffar och ljuger på andra områden, men
              det hade varit klädsamt om Maud Olofsson hade sagt till Anders
              Borg: Hälsa Bosse Ringholm att jag hade fel och att jag ber om
              ursäkt! Det kan man faktiskt kosta på sig även i politiken.
            </seg>
          </u>
          <u>
            <seg>
              Man kan ha fel, som Maud Olofsson. Vi behöver inte spekulera
              om orsaken till att hon hade fel, men hon kunde kosta på sig en
              enkel ursäkt. I stället skickar hon hit Anders Borg för att han
              ska försöka komplicera det hela och tala om något annat, så att
              hon ska slippa bli påmind om att hon hade fel. Sådant är Anders
              Borg skicklig på, men jag tror att det är ganska meningslöst att
              tro att han kan snacka bort det faktum att Maud Olofsson helt
              enkelt lämnade felaktiga uppgifter gång på gång.
            </seg>
          </u>
          <u>
            <seg>
              Det är rätt pinsamt för en borgerlig regering.
            </seg>
          </u>
          <note type="speaker">
            Anf. 141 Finansminister ANDERS BORG (m):
          </note>
          <u>
            <seg>
              Fru talman! Vi har goda offentliga finanser för att det har funnits
              ett politiskt ansvarstagande från tidigare regeringar och denna
              regering och för att vi har en budgetordning med överskottsmål,
              utgiftstak och budgeteringsmarginaler. De ger en stadga åt processen.
            </seg>
          </u>
          <u>
            <seg>
              Vi hade tidigare kanske Europas sämsta budgetordning, och det
              bidrog till brister i vår hushållning med offentliga medel.
            </seg>
          </u>
          <u>
            <seg>
              Finns det något i budgetlagen som hindrar Socialdemokraterna
              från att överge överskottsmål, flytta utgiftstak, inte sätta utgiftstak
              eller att inte ha budgeteringsmarginaler? Nej, för det är inte
              paragraferna som styr budgetordningen, det är den politiska inriktningen.
              Det är därför vi år efter år kämpar med överskottsmålen, utgiftstaken
              och budgeteringsmarginalerna. Det är den principiella innebörden
              av den här diskussionen.
            </seg>
          </u>
          <u>
            <seg>
              Vi har inte en juridisk diskussion mellan advokat Ringholm och
              advokat Borg om vilka paragrafer i budgetlagen som är tillämpliga
              när Socialdemokraterna väcker motioner, utan diskussionen gäller
              vilken vikt vi vill tillmäta budgetordningen och hur stort ansvar
              vi vill ta för offentliga finanser.
            </seg>
          </u>
          <u>
            <seg>
              Jag kan bara beklaga att Socialdemokraterna ansluter sig till
              Vänsterpartiets hållning när det gäller utgiftstaken, om man nu
              får tro Lars Ohly. Jag kan hoppas att det är Lars Ohlys tolkning
              snarare än Socialdemokraternas tolkning.
            </seg>
          </u>
          <note>
            Överläggningen var härmed avslutad.
          </note>
          <note>
            20 § Svar på interpellation 2008/09:59 om propositionen om personalliggare
            och oannonserade kontrollbesök
          </note>
          <note type="speaker">
            Anf. 142 Finansminister ANDERS BORG (m):
          </note>
          <u>
            <seg>
              Fru talman! Hans Olsson har frågat mig när, enligt mina intentioner,
              propositionen om personalliggare och oannonserade kontrollbesök
              beräknas komma och om jag avser att ge besked om vad det är som
              hakat upp sig i beredningsprocessen samt vilka andra åtgärder
              mot det inhemska skattefusket jag förbereder och om Socialdemokraterna
              kan förvänta sig mitt stöd för de förslag som de fört fram i opposition.
            </seg>
          </u>
          <u>
            <seg>
              Låt mig inleda med att säga att vi har funnit att vissa förslag
              som den förra regeringen framförde var värda att fortsätta att
              driva. Det har vi också gjort med reglerna om personalliggare
              i restauranger och hos frisörer. Enligt Skatteverket har det förslaget
              varit framgångsrikt. Vi har också fört vidare förslaget om omvänd
              skattskyldighet för moms i byggsektorn. Vidare har vi, efter en
              viss modifiering, gått vidare med idén om certifierade kassaregister
              i kontantbranschen.
            </seg>
          </u>
          <u>
            <seg>
              Ytterligare exempel på våra åtgärder är de propositioner som
              nu behandlas i riksdagen, där vi bland annat föreslår åtgärder
              för att förhindra skatteplanering med så kallade räntesnurror
              eller genom att förpacka fastigheter i handelsbolag, det som kallas
              Pandoras ask. Räntesnurrorna beräknades enligt Skatteverket medföra
              ett minskat skatteuttag med ca 7 miljarder kronor om året. Pandoras
              ask-transaktionerna beräknades för taxeringsåren 20052007 uppgå
              till 54 miljarder kronor i förluster på handelsbolagsandelar och
              ytterligare 6,7 miljarder kronor för nedskrivning av lagerandelar.
              På det internationella planet har vi just tecknat avtal om informationsutbyte
              med Guernsey och Jersey.
            </seg>
          </u>
          <u>
            <seg>
              Vi har agerat kraftfullt mot orsakerna till skattefusket. Genom
              att införa avdragsrätt för hushållstjänster har vi gjort det möjligt
              för en ny sektor i ekonomin att bedriva sin verksamhet vitt. Vi
              har infört jobbskatteavdrag som ett led i att få rimlig beskattning
              på arbetsinkomsterna. Vi har tagit bort förmögenhetsskatten, som
              var konstruerad så att de förmögnaste undantogs från skatten medan
              vanliga inkomsttagare som äger sin bostad ofta var de som drabbades.
              Först när samhällsmedborgarna anser att beskattningen är rimlig
              kan vi förvänta oss att acceptansen för skattesystemet ökar och
              skatteundandragandet minskar.
            </seg>
          </u>
          <u>
            <seg>
              Det är några av de åtgärder vi vidtagit mot skattefusket.
            </seg>
          </u>
          <u>
            <seg>
              När det gäller en eventuell utvidgning av systemet med personalliggare
              och oannonserade kontrollbesök har Finansdepartementet tillsatt
              en utredare för att utvärdera systemet och se om och i så fall
              hur det bör utvidgas. Uppdraget ska redovisas i september nästa
              år.
            </seg>
          </u>
          <note type="speaker">
            Anf. 143 HANS OLSSON (s):
          </note>
          <u>
            <seg>
              Fru talman! Tack för svaret! Jag tror att det skakade om oss
              lite grann när Skatteverket för ungefär ett år sedan det är kanske
              mer än ett år sedan kom med den här skattefelskartan, som visade
              att det fattades ungefär 133 miljarder. Det var alltså pengar
              som på olika sätt försvann.
            </seg>
          </u>
          <u>
            <seg>
              Vi hade väl lite till mans talat om att det är ett ganska stort
              skattefel i Sverige. Vi borde ha in mycket mer skattemedel än
              vad vi får in, men vi kanske inte visste exakt hur mycket det
              var.
            </seg>
          </u>
          <u>
            <seg>
              Jag vet också att många av oss känner en stor upprördhet över
              att firman plötsligt inte bär sig längre för till exempel småföretagare,
              elektriker och målare därför att de har blivit utkonkurrerade
              av andra killar och tjejer som kör med osjysta medel, fuskar och
              sådant.
            </seg>
          </u>
          <u>
            <seg>
              Det måste kännas väldigt hopplöst att befinna sig i en sådan
              situation. Man tycker att man är en duktig målare, men det funkar
              ändå inte. Man kanske vill köra med sjysta medel och så.
            </seg>
          </u>
          <u>
            <seg>
              Jag tror att just de där 133 miljarderna skakade om oss. Nu fick
              vi liksom svart på vitt att det måste göras någonting.
            </seg>
          </u>
          <u>
            <seg>
              Jag vet att regeringen ville göra lite krafttag och sådant. Jag
              har här ett pressmeddelande från december 2007. Där står det faktiskt:
              Så ska Borg stoppa fusket.
            </seg>
          </u>
          <u>
            <seg>
              Där står det bland annat så här: Oannonserade kontrollbesök ska
              kunna göras i bygg-, tvätteri- och taxibranschen. Ett system med
              personalliggare ska undersökas för bygg- och tvätteribranscherna,
              liknande det som finns inom restaurangbranschen. Det ska göras.
            </seg>
          </u>
          <u>
            <seg>
              Sedan var finansministern hos oss i skatteutskottet i januari.
              Tro det eller ej, men jag sparade diabilderna. Där står det: Nu
              går vi vidare, åtgärder mot skattefusk.
            </seg>
          </u>
          <u>
            <seg>
              Då kommer möjligheterna till oannonserade kontrollbesök och sådant.
            </seg>
          </u>
          <u>
            <seg>
              Det här var alltså i januari i år. Jag tror att jag till och
              med sade till finansministern att det här kändes bra. Det kändes
              liksom lite som att nu jäklar tar vi tag i det här.
            </seg>
          </u>
          <u>
            <seg>
              Men vi väntade, och vi väntade. Därför skrev jag den här interpellationen.
            </seg>
          </u>
          <u>
            <seg>
              Ibland funderar man över om folk vet vad vi pysslar med här.
              Men när jag hade skrivit den här interpellationen fick jag ett
              brev från byggbranschen där man verkligen tyckte att det här var
              viktigt. Man sade så här:
            </seg>
          </u>
          <u>
            <seg>
              Förslagen stöds av Skatteverket, Ekobrottsmyndigheten och Brå.
              Även skatteutskottet är positivt till förslagen. I dagsläget bereds
              frågorna på Finansdepartementets bord. Vi är dock inte imponerade
              av hastigheten i beredningsprocessen. Jag hoppas att din interpellation
              kan vara ett sätt att skynda på den lagstiftningsprocess som vi
              eftersträvar.
            </seg>
          </u>
          <u>
            <seg>
              I går, inför den här debatten, kom det ett pressmeddelande från
              Finansdepartementet om att man nu skulle sätta till en utredning
              som ska titta på det här och vara klar i september.
            </seg>
          </u>
          <u>
            <seg>
              Jag vill gärna inbilla mig att det var min interpellation som
              fick detta att hända, men det dröjer väldigt länge. Frågan är
              om finansministern hinner lägga fram en proposition före valet.
            </seg>
          </u>
          <note type="speaker">
            Anf. 144 Finansminister ANDERS BORG (m):
          </note>
          <u>
            <seg>
              Fru talman! Jag ska nu avslöja de inre hemligheterna i Finansdepartementet
              för Hans Olsson.
            </seg>
          </u>
          <u>
            <seg>
              I december fick vi den så kallade Industrivärdendomen från Regeringsrätten.
              Därmed blev det i praktiken lagligt att göra räntesnurror. Jag
              tror att det var en överdriven beräkning, men Skatteverket varnade
              oss för att detta kunde resultera i ett skattebortfall på, tror
              jag, 60 miljarder.
            </seg>
          </u>
          <u>
            <seg>
              Vi visste att det fanns ett skattebortfall på 7 miljarder, och
              det fanns en påtaglig fara i dröjsmål, att detta skulle växa.
              Samtidigt hade vi Pandoras ask som vi också hade uppmärksammat
              under ett antal år. Detta pågick naturligtvis även under tidigare
              regeringar utan att man lyckades samla sig till att göra detta.
            </seg>
          </u>
          <u>
            <seg>
              Vi valde då i våras att lägga all den kraft vi kunde uppbåda
              på att klara av de här två sakerna, Pandoras ask och räntesnurrorna.
            </seg>
          </u>
          <u>
            <seg>
              Framför allt var räntesnurrorna akuta. De krävde ett mer betydande
              beredningsarbete. Och efter den relativt omfattande diskussion
              som vi har haft inte minst med olika delar av svenskt näringsliv
              kring den frågan vill jag säga att detta naturligtvis är en komplex
              fråga. Men vi kan aldrig acceptera att vi tappar viktiga svenska
              skattebaser. Det är inte rimligt att det finns näringar i Sverige
              som knappt betalar skatt medan det finns andra näringar som betalar
              mycket stora skattebelopp.
            </seg>
          </u>
          <u>
            <seg>
              Detta gjorde att vårt beredningsarbete under våren mycket kom
              att inriktas på att klara av dessa förändringar. Det är också
              ett antal andra skatteförändringar som lades fram i budgetpropositionen.
              Men jag ska villigt erkänna att det som krävde mest arbete framför
              allt var räntesnurrorna.
            </seg>
          </u>
          <u>
            <seg>
              Jag hade naturligtvis önskat att vi kunnat komma fram tidigare
              med en utredning kring personalliggarna och hur vi ska gå vidare
              med de här frågorna. Nu har vi inte hunnit det. Men jag är trots
              detta mycket imponerad, till skillnad från byggbranschen, av beredningsarbetet
              av juristerna på skatteavdelningen på Finansdepartementet. Det
              är nämligen två väldigt omfattande stängningar av skatteundandragande
              som vi har gjort.
            </seg>
          </u>
          <u>
            <seg>
              Jag tror att det sammantaget uppgår till 12 eller 13 miljarder
              på det här området med Pandoras ask och räntesnurrorna.
            </seg>
          </u>
          <u>
            <seg>
              Tyvärr orkar man inte, kan inte och har inte resurser att göra
              alla saker samtidigt.
            </seg>
          </u>
          <u>
            <seg>
              Jag kan däremot dela Hans Olssons tillfredsställelse över att
              vi nu tar oss framåt i den här frågan. Jag är nämligen övertygad
              om att bra konkurrens mellan företag bygger på att alla följer
              spelreglerna.
            </seg>
          </u>
          <u>
            <seg>
              Jag är också övertygad om att våra skattebetalare kräver att
              alla delar av samhället är med och betalar skatt. Jag är lika
              övertygad om att vi, om vi ska ha goda offentliga finanser, måste
              vårda våra skattebaser. Därför är det viktigt att vi jobbar vidare
              med de här frågorna genom att höja skatter, strama åt regelverk
              och sänka skatter som gör att fler vitt och öppet vill redovisa
              sina inkomster och sina vinster i Sverige.
            </seg>
          </u>
          <u>
            <seg>
              Jag kan bara välkomna att Hans Olsson har ställt denna interpellation
              och att vi nu genom bland annat de här diskussionerna har bidragit
              till att föra frågan framåt. Jag är övertygad om att vi med denna
              utredning ska hitta vägar för att förbättra systemet. Jag skulle
              väl också kunna göra prognosen att jag tror att vi på denna punkt
              så småningom kommer att kunna få en rätt betydande blocköverskridande
              enighet, för det är viktiga och bra förslag, som vi har all anledning
              att ta fram i det tempo vi klarar.
            </seg>
          </u>
          <note type="speaker">
            Anf. 145 HANS OLSSON (s):
          </note>
          <u>
            <seg>
              Fru talman! Det kanske är så att man får börja skriva lite fler
              interpellationer om man vill ha något gjort.
            </seg>
          </u>
          <u>
            <seg>
              Det är okej att det är som det är. Det är klart att allt hade
              kunnat gå snabbare, men nu är det som det är, och det är bra att
              det är på rulle i alla fall.
            </seg>
          </u>
          <u>
            <seg>
              Jag tänkte ägna lite tid åt att titta mer på svaret som jag fick
              av finansministern. Jag vill gärna kommentera lite grejer där.
              Det är möjligt att jag upplevs som lite elak, men i grund och
              botten är jag en snäll man. Det får bli vad det blir.
            </seg>
          </u>
          <u>
            <seg>
              Finansministern skriver: Vi har agerat kraftfullt mot orsakerna
              till skattefusket. Genom att införa avdragsrätt för hushållstjänster
              har vi gjort det möjligt för en ny sektor att växa fram och så
              vidare.
            </seg>
          </u>
          <u>
            <seg>
              Jag är från Borås. Jag är inte säker på de exakta siffrorna,
              men man redovisade i Borås Tidning hur många som hade ansökt om
              avdrag för hushållsnära tjänster. Det var då halvårsvis, från
              2007. Det var ungefär 440 personer.
            </seg>
          </u>
          <u>
            <seg>
              Det kan vara lite farligt att beskriva det så här. Egentligen
              skulle man då kunna ställa sig frågan: De 440 som har ansökt om
              avdrag för hushållsnära tjänster, är det gamla skattefuskare?
              Om man använder det här som ett sätt att komma åt skattefusk måste
              det betyda att en betydande andel av de 440 från Borås har skattefuskat.
              Man måste kunna tolka det så. Det är klart att man ska vara lite
              försiktig.
            </seg>
          </u>
          <u>
            <seg>
              Jag läser om jobbskatteavdraget och borttagningen av förmögenhetsskatten.
              Jag kan inte frigöra mig från känslan att de medel mot skattefusk
              som finansministern hänvisar till vänder sig till folk som har
              det ganska bra ställt i livet och är ett litet bidrag de får för
              att sluta med skattefusk.
            </seg>
          </u>
          <u>
            <seg>
              De hushållsnära tjänsterna är ett sätt att komma åt skattefusket.
              Det är väl de som har det bäst ställt som använder det. Det är
              samma sak med förmögenhetsskatten. Det är de som har det bäst
              ställt som betalar förmögenhetsskatt. Nu slipper de det. När det
              gäller jobbskatteavdraget är det så att de som tjänar bäst har
              fått mest i skattesänkning.
            </seg>
          </u>
          <u>
            <seg>
              Jag kan inte frigöra mig från känslan att de killar och tjejer
              som har det bra får ett litet bidrag för att de inte ska behöva
              skattefuska. Jag hoppas att jag har fel, men det känns så.
            </seg>
          </u>
          <note type="speaker">
            Anf. 146 Finansminister ANDERS BORG (m):
          </note>
          <u>
            <seg>
              Fru talman! Många från svenskt näringslivs sida hävdar att vi
              har ett mycket dåligt näringslivsklimat i Sverige och att svenska
              företagare tillhör de sämst ställda i samhället. Jag delar inte
              den hållningen. Jag tror att många företagare, inte minst några
              av stora vinstgivande bolag, har det relativt gott ställt.
            </seg>
          </u>
          <u>
            <seg>
              Jag vill påtala att det vi har gjort med ränteavdrag och Pandoras
              ask är de mest kraftfulla åtgärder som har gjorts under de senaste
              tio åren för att strama upp skattebaserna. Det handlar om sammantaget
              strax under ½ procent av bnp. Det är ett mycket viktigt steg för
              att hålla det svenska skattesystemet i gott trim och konkurrenskraftigt
              internationellt.
            </seg>
          </u>
          <u>
            <seg>
              Däremot är det naturligtvis så att vi jobbar med flera strategier.
              Stramare regler är bra. Pandoras ask är ett typexempel på det.
              Ränteavdragen är också ett bra exempel. Det finns ytterligare
              åtgärder att göra. Vi ska gå vidare i arbetet med skatteavtal.
              Inte minst efter Guernsey och Jersey har vi lärt oss att det här
              finns ytterligare steg att ta tillsammans med de nordiska länderna.
              EU har ett viktigt arbete kring sparandedirektiven, som ska föras
              vidare, så att vi får god ordning på detta.
            </seg>
          </u>
          <u>
            <seg>
              Men det handlar inte bara om stramare regler. Det handlar också
              om att göra skatter rimliga, så att de betalas. Det kan inte Hans
              Olsson vara helt främmande för. Jag har starka minnen av att det
              när man avskaffade arvs- och gåvoskatten från Socialdemokraternas
              sida var godtyckligheten i tillämpningen av den och risken att
              man skulle undandra den och att det skulle leda till skatteplanering
              som var argumenten för att göra detta. Precis på samma sätt är
              det när vi tar bort arbetsgivaravgifterna för unga människor.
              Det tror jag kommer att bidra till att många unga människor slipper
              börja sitt arbetsliv med extraknäck där lönen betalas ur kaffekassan.
              Det blir riktig lön med riktig skatt, riktiga sociala rättigheter
              och trygga villkor. Precis på samma sätt fungerar naturligtvis
              jobbavdraget.
            </seg>
          </u>
          <u>
            <seg>
              Det tredje benet ska naturligtvis vara enklare regler. Det ska
              vara strama regler, låga skatter och lätt att göra rätt. Även
              där har vi gjort en del insatser. Det har vi säkert också anledning
              att gå vidare med. Det går inte att bara säga att det handlar
              om att strama åt regelverk. Vi måste göra skattesystemet gynnsammare,
              effektivare och stramare, så att vi kan vårda våra skattebaser
              och svensk ekonomis konkurrenskraft.
            </seg>
          </u>
          <note type="speaker">
            Anf. 147 HANS OLSSON (s):
          </note>
          <u>
            <seg>
              Fru talman! Jag tycker att det här med Pandoras ask är jättebra.
              Jag kommer ihåg när Skatteverket redovisade det här för oss i
              utskottet. Finansministern ska ha en eloge för att det är gjort.
              Man kan bli väldigt upprörd när man ser upplägget när det gäller
              Pandoras ask.
            </seg>
          </u>
          <u>
            <seg>
              Det måste nog finnas lite ordning och reda om man ska klara det
              här. Resonemanget är: Vi har här ett problem, skattefusk. Lösningen
              är att ta bort skatten, till exempel förmögenhetsskatten, eller
              sänka skatten.
            </seg>
          </u>
          <u>
            <seg>
              Man kan fullfölja resonemanget: Ett stort område som det fuskas
              mycket med är momsen. Ska vi ta bort momsen eller sänka momsen?
              Det finns en ihålighet i resonemanget. Det fungerar inte så. Folk
              måste veta vilka regler som gäller.
            </seg>
          </u>
          <u>
            <seg>
              Jag tror att vi i vår budget har 60 miljoner mer per år till
              Skatteverket. Någonstans där finns också en nyckel till det här.
              Det kommer mer skarpa förslag, som vi nu hoppas att finansministern
              hinner lägga fram proposition om före valet. Dessutom får man
              extra pengar till Skatteverket. Jag förstod i förra debatten att
              finansministern läst vår skuggbudget. Där finns också några skarpa
              förslag som man skulle kunna gå vidare med. Det här borde vi kunna
              enas oss om över partigränserna och blockgränserna. Detta är jättebekymmersamt.
            </seg>
          </u>
          <note type="speaker">
            Anf. 148 Finansminister ANDERS BORG (m):
          </note>
          <u>
            <seg>
              Fru talman! Jag vill tacka Hans Olsson för interpellationen och
              för debatten. Det är en viktig diskussion, som kommer att fortsätta.
              Det handlar om grundläggande värderingar och hur vi vill att den
              svenska modellen ska fungera. Vi behöver skatteintäkter för att
              klara starka offentliga finanser och de åtaganden vi har för välfärden.
              Vi behöver låga skatter som gör att människor arbetar och gör
              att investeringar kommer Sverige till del. Ska vi klara av låga
              skatter måste de också betalas. Då måste vi ha ett effektivt skattesystem
              som gör att bolag och privatpersoner gärna redovisar sina inkomster
              i Sverige.
            </seg>
          </u>
          <u>
            <seg>
              Vi har haft en diskussion om ett antal punkter där vi har tagit
              oss framåt. I några av fallen, personalliggare, moms för byggsektorn
              och certifierade kassaregister, handlar det om ett arbete där
              vi har fört vidare den tidigare regeringens förslag. På en del
              av områdena, nu när vi har kommit framåt med till exempel Pandoras
              ask och ränteavdrag, har vi också haft stöd från Socialdemokraterna
              i riksdagsmotionerna.
            </seg>
          </u>
          <u>
            <seg>
              Jag är övertygad om att vi i delar av områdena kan hitta samsyn.
              Sedan kommer vi säkert att fortsätta en hård och djup ideologisk
              debatt inför valrörelsen i många andra frågor.
            </seg>
          </u>
          <note>
            Överläggningen var härmed avslutad.
          </note>
          <note>
            21 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            22 § Förnyad bordläggning
          </note>
          <note>
            Föredrogs och bordlades åter
          </note>
          <note>
            23 § Bordläggning och beslut om förkortad motionstid
          </note>
          <note>
            Anmäldes och bordlades
          </note>
          <note>
            Kammaren biföll regeringens förslag att motionstiden för denna
            proposition skulle förkortas till torsdagen den 13 november .
          </note>
          <note>
            24 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 11 november
          </note>
          <note>
            Peter Pedersen
          </note>
          <note>
            Amineh Kakabaveh
          </note>
          <note>
            Thomas Nihlén
          </note>
          <note>
            Patrik Björck
          </note>
          <note>
            Ann Arleklo
          </note>
          <note>
            Monica Green
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 18 november.
          </note>
          <note>
            25 § Anmälan om frågor för skriftliga svar
          </note>
          <u>
            <seg>
              Anmäldes att följande frågor för skriftliga svar framställts
            </seg>
          </u>
          <note>
            den 10 november
          </note>
          <note>
            Berit Andnor
          </note>
          <note>
            Lars-Ivar Ericson
          </note>
          <note>
            den 11 november
          </note>
          <u>
            <seg>
              Mats Pertoft
            </seg>
          </u>
          <note>
            Ameer Sachet
          </note>
          <note>
            Ameer Sachet
          </note>
          <note>
            Eva Olofsson
          </note>
          <u>
            <seg>
              Elina Linna
            </seg>
          </u>
          <note>
            Gunnar Sandberg
          </note>
          <note>
            Lars Mejern Larsson
          </note>
          <note>
            Monica Green
          </note>
          <note>
            Carina Hägg
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 18 november.
          </note>
          <note>
            26 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 11 november
          </note>
          <note>
            Hans Wallmark
          </note>
          <note>
            Karin Svensson Smith
          </note>
          <note>
            Tina Ehn
          </note>
          <note>
            Wiwi-Anne Johansson
          </note>
          <note>
            Sven Gunnar Persson
          </note>
          <note>
            Krister Hammarbergh
          </note>
          <note>
            Birgitta Eriksson
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 18 november.
          </note>
          <note>
            27 § Kammaren åtskildes kl. 23.00.
          </note>
          <u>
            <seg>
              Förhandlingarna leddes
            </seg>
          </u>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
