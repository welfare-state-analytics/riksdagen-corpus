<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200809</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200809</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--79</head>
          <docDate when="2009-02-27">2009-02-27</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2008/09:79
          </note>
          <note>
            Fredagen den 27 februari
          </note>
          <note>
            Kl. 09:00 - 11:55
          </note>
          <note>
            1 § Särskild debatt om kommunernas ekonomi
          </note>
          <note type="speaker">
            Anf. 1 Statsrådet MATS ODELL (kd):
          </note>
          <note>
            Fru talman! Effekterna av den globala finansiella krisen, som
            slagit till med full kraft över hela världen, har nu också nått
            in i den svenska välfärdens och den svenska ekonomins kärna. Alla
            delar av vårt samhälle har drabbats på ett eller annat sätt, direkt
            eller indirekt. När varsel verkställs inom tillverkningsindustrin,
            byggsektorn, parti- och detaljhandeln och andra delar av ekonomin
            innebär det att de kommunala skatteintäkterna minskar i förhållande
            till vad vi tidigare hade förväntat oss. När skatteintäkterna
            minskar i ett land som har höga skatter får det stora konsekvenser,
            och det märks särskilt mycket. Vi upplevde det i början av 90-talet,
            och vi upplever det nu.
          </note>
          <note>
            År 2007 hade svenska staten de högsta överskotten någonsin i
            kronor räknat 74 miljarder kronor. Förra året sjönk de till 38
            miljarder kronor. I år räknar vi hittills med att det blir ett
            underskott på 47 miljarder kronor. Detta, fru talman, innebär
            att statens löpande finanser försämras med 121 miljarder kronor.
            Det är en dramatisk förändring av de ekonomiska förutsättningarna.
          </note>
          <note>
            Den svenska statens finanser är fortfarande starka och stabila.
            Statsskulden är internationellt sett låg. Det är så. Det hänger
            samman med att den nuvarande regeringen minskat det statliga ägandet.
            Vi har sålt Vin &amp; Sprit, OMX, Vasakronan och 8 procent av Telia
            Sonera. Det har gett det svenska folkhushållet 121 miljarder kronor,
            pengar som kommer väl till användning för att kunna hantera den
            allvarliga kris som vi nu befinner oss i.
          </note>
          <note>
            Dagens ämne är kommunal ekonomi. Denna särskilda debatt har begärts
            av Vänsterpartiet, och det är mycket riktigt Vänsterpartiet som
            också vinner tävlingen mellan regeringen och de andra partierna
            när det gäller att ge de högsta statsbidragen till kommunerna.
            Men Vänsterpartiet har även, fru talman, de allra största skattehöjningarna,
            och om de genomfördes skulle jobb och företagande slås i spillror.
          </note>
          <note>
            Vad anser då regeringen? Mitt parti, Kristdemokraterna, och de
            övriga allianspartierna vill slå vakt om den välfärd som hårt
            arbetande medarbetare i kommuner och landsting ger våra gamla
            föräldrar samt våra barn och ungdomar i en bra förskola och skola.
            Det är självklart så. Det handlar om välfärdens kärna, och vi
            kommer att värna välfärden. Det är ju den som finns närmast oss
            alla ute i kommuner och landsting.
          </note>
          <note>
            I budgetpropositionen för 2009 tillkom resurser för 2009, 2010
            och 2011 på 34 miljarder kronor till kommunsektorn. Vi ser nu
            att dessa pengar ändå inte skyddar kommunerna från att behöva
            varsla och säga upp medarbetare. Det är djupt beklagligt. Regeringen
            följer utvecklingen inom den kommunala sektorn mycket noggrant,
            och vi har också hög beredskap att skjuta till mer resurser till
            kommunsektorn, men först efter en noggrann budgetprocess.
          </note>
          <note>
            Det var en gynnsam utveckling på arbetsmarknaden 2006, 2007 och
            2008, vilket skapade goda förutsättningar för kommunsektorn genom
            stigande skatteintäkter. Skatteintäkterna ökade med 25 miljarder
            2007 och med 27 miljarder 2008. Det är väldigt stora resurser
            jämfört med det som kan diskuteras beträffande ytterligare tillskott
            från staten. Det är nämligen det som avgör hur det går med den
            kommunala ekonomin. I år väntas skatteintäkterna, fram till 2010,
            öka med 12 miljarder kronor.
          </note>
          <note>
            Fru talman! Regeringen är klar över att det behövs mer pengar
            till kommunsektorn under denna djupa globala kris. Vi vet också
            att just resurser till kommunsektorn både stärker välfärdens kärna
            och är en effektiv sysselsättningsåtgärd. Vi har alltså hög beredskap
            att skjuta till mer resurser. Samtidigt måste vi vara kloka hushållare
            och väga av alla de behov som under den här krisen riktas mot
            de offentliga finanserna, våra gemensamma resurser, så att de
            räcker under hela krisens förlopp. Vi vet ju inte vart krisen
            tar vägen.
          </note>
          <note>
            Jag har noterat att oppositionen har gott om pengar. I budgetarbetet
            övertrumfades regeringens budget, som antagligen var den mest
            offensiva i hela Europeiska unionen, genom att varje parti tömde
            sitt ymnighetshorn över Moder Svea. När det var klart upptäckte
            man emellertid att det skulle till mer pengar till kommunsektorn.
            Det klarade man raskt genom den beredning som det innebar att
            skriva ihop en debattartikel till DN Debatt. Där kom 10 helt ofinansierade
            miljarder.
          </note>
          <note>
            Alliansregeringen kommer inom knappt två månader, den 15 april,
            att lämna besked om hur mycket resurser som kan komma till kommunsektorn.
            Det görs genom en noggrann prövning inför vårpropositionen. Det,
            fru talman, är ett ansvarsfullt sätt att bedriva politik.
          </note>
          <note type="speaker">
            Anf. 2 THOMAS ÖSTROS (s):
          </note>
          <note>
            Fru talman! När vi lämnade över regeringsmakten 2006 hade de
            officiella finanserna ett överskott på 70 miljarder kronor. Socialdemokraterna,
            Vänsterpartiet och Miljöpartiet hade tillsammans med svenska folket
            arbetat upp detta. Sedan dess har Mats Odell och den högerledda
            regeringen sänkt skatterna med 80 miljarder kronor, och nu är
            vi snart uppe i offentliga underskott på 80 miljarder kronor.
            Det är orsaken till att Mats Odell nu har så svårt att ge det
            viktiga beskedet till kommunerna om mer resurser. En djupt oansvarig
            ekonomisk politik med ofinansierade skattesänkningar fortsätter
            trots att människor sägs upp i skolan, vården, barnomsorgen och
            äldreomsorgen. Man måste ta ansvar i sådana här svåra tider.
          </note>
          <note>
            I går hörde jag en intervju med Sandra från Eskilstuna. Hon har
            precis gått ut omvårdnadsprogrammet på gymnasiet och drömmer om
            att få jobba med välfärdsjobben, med omvårdnad, i sjukvård eller
            äldreomsorg. Men Sandra får inget jobb för kommunen har inte råd
            att anställa unga. Tvärtom säger de upp unga. Sandra hänvisas
            till att söka socialbidrag för att klara sin försörjning. I Eskilstuna
            ökar socialbidragen bland unga mycket kraftigt.
          </note>
          <note>
            Här har vi välfärdskrisen och jobbkrisen i ett nötskal. Kommunerna
            har inte råd att anställa unga för Mats Odell har sänkt skatten
            för framför allt dem med mycket höga inkomster och mycket stora
            förmögenheter. Arbetsmarknadspolitiken fungerar inte. Unga får
            inget framtidshopp utan hänvisas till socialbidrag, och socialbidragen
            undergräver kommunernas möjlighet att klara äldreomsorgen, skolan
            och sjukvården. Så kan krisen i välfärden samt jobbkrisen och
            jobbmisslyckandet beskrivas. Unga människor som vi vill ska satsa
            på välfärdsjobben gör det men välkomnas inte utan kastas nu ut
            från välfärdsjobben.
          </note>
          <note>
            Sverige befinner sig i djup ekonomisk recession tillsammans med
            stora delar av övriga världen. Jobbkrisen förvärras varje dag.
            Den berör inte bara dem som drabbas av arbetslöshet. Jobbkrisen
            drabbar oss alla. Den drabbar välfärden i och med att arbete är
            den viktigaste faktorn bakom resurserna till välfärden. Det är
            därför jobbfrågan är så viktig.
          </note>
          <note>
            Vi från den rödgröna oppositionen är helt överens om att det
            krävs investeringar i jobben nu för att minska arbetslösheten
            och för att klara välfärden. Nu krävs det att bördorna fördelas
            rättvist, inte den politik som regeringen har fört under två år:
            riktade skattebonusar till dem som har det riktigt bra ställt
            på lånade pengar. Nu krävs det mer resurser till välfärden, inte
            ofinansierade skattesänkningar.
          </note>
          <note>
            Sätt stopp för att låna pengar till att sänka skatten för dem
            som har högst inkomster! Ge resurser till välfärden, äldreomsorgen,
            skolan och sjukvården, som är så viktiga! Det behövs minst 5 miljarder
            redan i år för att sätta stopp för de uppsägningar som nu väller
            in. Vi har också sagt att det behövs minst 5 miljarder nästa år.
            Med de prognoser som nu kommer kan det krävas mer för att klara
            kvaliteten i välfärden. Det krävs mer resurser, men det krävs
            också framtidshopp för den viktiga välfärdssektorn.
          </note>
          <note>
            Vi från den rödgröna oppositionen bjuder in arbetsgivare och
            fackliga organisationer till ett gemensamt arbete om hur vi samtidigt
            stärker utvecklingsmöjligheterna i de viktiga välfärdsjobben för
            barnskötarna och undersköterskorna, för sjuksköterskor och socionomer,
            för lärare och andra viktiga yrkesgrupper. Man ska känna att det
            är ett framtidsjobb att jobba i välfärden. Vi ställer alla upp
            på att detta ska utvecklas, så att vi kan attrahera den unga generationen
            och klara det stora generationsskifte vi har framför oss.
          </note>
          <note>
            Sveriges Kommuner och Landsting gjorde för ett par månader sedan
            bedömningen att 20 000 jobb i välfärden hotas. Sedan dess har
            prognoserna försämrats med ytterligare 11 miljarder. Det kan vara
            30 000 jobb som hotas. Kommunalarbetarförbundet har rapporterat
            att det redan sker personalnedskärningar på två av tre arbetsplatser.
            Vikarierna får gå, timanställda kallas inte in och visstidsanställda
            får inte förlängt.
          </note>
          <note>
            Utanför kammaren protesterar nu flera starka fackliga organisationer
            och ber politiken att vakna för vad som är på väg att ske i välfärden.
            Vårt första gemensamma initiativ från den rödgröna oppositionen
            handlade om detta. Det behövs resurser till välfärden för att
            stoppa uppsägningarna, stoppa kvalitetsraset och starta utvecklingsarbetet
            för de här viktiga jobben.
          </note>
          <note>
            Men regeringen väljer skattesänkningar. Mats Odell, som har en
            inkomst i enmiljonsklassen, får på lånade pengar i år 13 000 kronor
            i skattesänkningar. Pensionärerna fick 68 kronor, Mats Odell får
            13 000 kronor på lånade pengar. Samtidigt är beskeden till de
            fackliga organisationerna: Nej, vi kan inte ge några resurser
            i det här läget till välfärden, för det är många andra angelägna
            frågor som kommer före, till exempel ofinansierade skattesänkningar
            till dem som sannerligen inte behöver ytterligare skattesänkningar.
          </note>
          <note>
            Jag vill ha ett klart besked i dag från Mats Odell. Sätt stopp
            för ofinansierade skattesänkningar! Sätt stopp för den ansvarslösa
            ekonomiska politiken, som satsar på dem som har det allra bäst!
            Ge ett besked till välfärden! Det behövs resurser, och det behövs
            utvecklingstro och framtidshopp i en sektor som betyder så mycket
            för oss alla. Välfärden är ett framtidsjobb!
          </note>
          <note>
            I detta anförande instämde Agneta Gille, Tommy Ternemar, Christina
            Zedell, Karin Åström och Krister Örnfjäder (alla s).
          </note>
          <note type="speaker">
            Anf. 3 ANNA LILLIEHÖÖK (m):
          </note>
          <note>
            Fru talman! Jag vill till att börja med ge en kort kommentar
            till Thomas Östros anförande. Vi ska komma ihåg att alliansen
            har fört en politik som har betytt en betydligt bättre ekonomi
            för oss alla här i Sverige, inte minst för alla dem som arbetar
            i den viktiga kommunala tjänstesektorn. En sjuksköterska har fått
            1 500 kronor mer i månaden, det vill säga en hel månadslön till
            per år. Det är någonting som jag tror är väldigt viktigt för att
            se till att man ska arbeta bättre och känna sig uppskattad i sitt
            arbete.
          </note>
          <note>
            Lågkonjunkturen slår hårdast mot ekonomin utanför kommunerna.
            Regeringens åtgärder har därför inriktats på de delar som slår
            hårdast. Vi är i en bättre situation än de flesta andra länder.
            Regeringen har skapat en stor beredskap för att agera genom solida
            finanser. Vår regering har fått beröm världen över.
          </note>
          <note>
            I debatten har det från vänsterblocket kommit fram en rad förslag.
            Jag skulle vilja diskutera dem i perspektivet av den stora delen
            av den kommunala verksamheten, det vill säga all den verksamhet
            som pågår, inte bara det där lilla som man kan lägga till.
          </note>
          <note>
            Till exempel har det kommit fram ett förslag att staten ska ta
            ansvar för att jämna ut den kommunala ekonomin mellan högkonjunktur
            och lågkonjunktur genom att dra in pengar i högkonjunktur och
            ge bidrag i lågkonjunktur. Tillsammans med alla andra utjämningsmekanismer
            vore detta emellertid att förvandla kommunerna till kasperdockor
            i statens händer. Det kommunala självstyret skulle bli helt överkört.
            Det visar att man inte litar på att våra kommuner kan och har
            förmåga att ta sitt ansvar och uppfylla sin uppgift.
          </note>
          <note>
            Vi får som ekonomiministern sade inte glömma att kommunerna har
            haft mycket goda år och har kunnat bygga upp sin ekonomi. Det
            kommer också nya uppgifter från kommuner. Det kommer nya anställda.
            Det utvecklas hela tiden ny kompetens.
          </note>
          <note>
            Kriskrav ställs från många håll, från oppositionen och från intresseorganisationer.
            De utgår alltid från att kommunerna ser precis likadana ut. Men
            så är det inte. De är mycket olika. Det finns många välskötta
            kommuner med mycket god ekonomi. Det finns problemkommuner med
            mycket allvarliga strukturella obalanser. I många av de kommunerna
            är det helt andra åtgärder som krävs än till exempel en ökning
            av statsbidragen.
          </note>
          <note>
            I högkonjunktur såväl som lågkonjunktur drar kommunerna sitt
            strå till stacken inom den offentliga ekonomin genom arbetet med
            att förbättra sina verksamheter och prioritera de viktiga verksamheterna.
            Att införa en automatisk uppräkning av statsbidragen enligt pris-
            och lönekostnadsindex, som Vänsterpartiet föreslår, skulle knappast
            stärka det arbetet.
          </note>
          <note>
            Kommunernas verksamheter är som sagt olika. På många håll finns
            stor möjlighet att utveckla verksamheten och använda alla de jämförelser
            som nu kommit i gång för att förbättra vård, skola och omsorg.
            Alliansens politik för att öka valfriheten och visa på alternativ
            i vård och skola visar vägar för utveckling och kvalitet. Det
            betyder också för alla som arbetar i kommuner och landsting att
            de kan välja arbetsgivare, att de har flera typer av arbetsplatser
            att välja på. Det betyder, tror jag, mycket för arbetsvillkoren.
            Vi ser till exempel att sjukfrånvaron sjunker drastiskt. Det visar
            också enkätundersökningen.
          </note>
          <note>
            Jag tror att underlagen som cirkulerar i debatten behöver synas.
            Till exempel visade den enkät som SKL skickade ut tyvärr att det
            fanns ett mycket stort antal anställda som angavs vara i riskzonen
            för att varslas från Sveriges kommuner. Jag vet emellertid att
            4 000 av dessa avser Stockholms stad. Den siffran avser varken
            varsel eller uppsägningar, utan arbetsplatser som knoppas av från
            den kommunala verksamheten. Siffran avser alltså inte neddragningar
            av anställningarna, utan byte av arbetsgivare.
          </note>
          <note>
            Kommunernas ekonomi kommer att bli sämre när skatteintäkterna
            sjunker när lågkonjunkturen slår till. Det kommer att slå också
            mot kommunerna.
          </note>
          <note>
            Det är väldigt klokt av regeringen att säga att man noga följer
            utvecklingen i den kommunala ekonomin, har beredskap och återkommer
            under våren med en samlad bedömning, inklusive det stöd som kommunala
            verksamheter behöver.
          </note>
          <note type="speaker">
            Anf. 4 JÖRGEN JOHANSSON (c):
          </note>
          <note>
            Fru talman! Kommuner och landsting har det svårt i den globala
            finanskrisens spår. Personalnedskärningar och varsel på det här
            området är knappast den väg som vi löser problemet på. Det är
            inom kommuner och landsting som välfärdens grundpelare finns.
            Jag vill därför vara tydlig med att det är viktigt att vi på alla
            nivåer i det politiska systemet ställer upp i en kris och hjälper
            till för att värna vår välfärd.
          </note>
          <note>
            Fru talman! Signalen från kommunerna är tydlig: Vi behöver mer
            pengar.
          </note>
          <note>
            Även samhället i övrigt har problem. Här gäller det att göra
            en avvägning och se vad som bäst gagnar helheten. Sysselsättningen
            i samhället är A och O för att kommunerna ska kunna bedriva sin
            verksamhet. Därför är arbetslinjen viktig, och den har alliansregeringen
            också prioriterat under sitt arbete. Välfärdskedjan har fungerat
            bra under de två senaste åren. Välfärdskedjan är kopplingen mellan
            företagande, arbete och löner som i sin tur ger skatter, och därmed
            får stat, kommun och landsting pengar för att kunna bedriva sin
            verksamhet.
          </note>
          <note>
            Det krävs alltså en helhetssyn för att på bästa sätt kunna lösa
            problemet för alla. Därför kommer det pengar till kommuner och
            landsting i samband med vårpropositionen. Det innebär att det
            beskedet kommer i god tid till kommuner och landsting den 15 april.
            Ska vi ha ett anständigt arbetssätt i de här frågorna är det detta
            besked som kan ges vid det här tillfället.
          </note>
          <note>
            Jag är övertygad om att alla är medvetna om att det inte bara
            är kommuner och landsting som har problem och knackar på dörren
            hos regeringen. Kön är lång.
          </note>
          <note>
            Jag har själv varit kommun- och landstingspolitiker under många
            år, och jag har förståelse för den oro som finns hos kommunerna.
            Jag känner med dem i deras vånda. Men vi måste ändå inse vissa
            realiteter. Aldrig förr har vi haft en global finanskris av det
            slag som vi ser i dag. Förmodligen har vi inte heller sett botten
            på krisen. Situationen är allvarlig. I en sådan situation gäller
            det dels att ha klara spelregler för hur ekonomin ska skötas,
            dels att vi är överens om verklighetsbilden.
          </note>
          <note>
            Vi kunde höra Thomas Östros stå här och säga att för en månad
            sedan beräknade SKL att man skulle avskeda 20 000 i kommuner och
            landsting. Samtidigt kan man läsa SKL:s handlingar från förra
            torsdagen. Där redovisar man att det handlar om 8 928 från kommunerna
            och 3 274 från landstingen, det vill säga tillsammans 12 202 personer.
            Vi är alltså inte överens om verklighetsbilden i det sammanhanget.
          </note>
          <note>
            Fru talman! Ansvar och befogenheter går hand i hand. Det innebär
            att ingen politiskt ansvarig kan rymma från sitt ansvar. Därför
            har vi det kommunala självstyret och finansieringsprincipen. Därför
            krävs det av politiker på varje nivå att de tar sitt ansvar för
            verksamheten i såväl hög- som lågkonjunktur.
          </note>
          <note>
            Vi kan konstatera att ekonomin hos landets kommuner och landsting
            varierar kraftigt. Överskotten de senaste fyra åren har legat
            på nivån 1015 miljarder om året, alltså 4060 miljarder under den
            här tidsperioden. Under 2007 steg det kommunala skatteunderlaget
            med 5,7 procent, vilket är en mycket kraftig höjning. Regeringens
            bruttosatsningar för 2009 är 9,1 miljarder kronor, och för den
            kommande treårsperioden är de 33,6 miljarder kronor.
          </note>
          <note>
            Fru talman! Jag vill i det sammanhanget göra en jämförelse mellan
            hur det enligt SKL:s beräkningar ser ut i den värsta bedömningen
            framöver och hur det såg ut under den socialdemokratiska regeringen.
            Av SKL:s beräkningar förra veckan kan vi konstatera att vi i det
            värsta perspektivet hamnar i samma situation och på samma nivå
            när det gäller skatteunderlaget som utfallet var under den socialdemokratiska
            regeringen under den förra mandatperioden. Då var det högkonjunktur.
            Nu är det lågkonjunktur. Då, i en högkonjunktur med samma låga
            utfall av skatteunderlaget för kommuner och landsting som nu beräknas
            i det värsta perspektivet, räknade inte regeringen upp statsbidraget.
            Jag tycker att det här förhållandet är väl värt att notera, allra
            helst som många socialdemokratiskt styrda kommuner hävdar att
            regeringen ska häva frysningen av statsbidraget.
          </note>
          <note>
            Fru talman! Olikheten mellan landets kommuner och landsting är
            stor. Det finns de som har bra ekonomi, och det finns de som är
            i kris. Här är det viktigt att betona att effektiviseringar måste
            fortsätta och nytänkande måste till i kommunerna. Det är inte
            rimligt och framtidsinriktat att ständigt begära att någon annan
            ska betala notan när ekonomin blir dålig. Ansvaret för den kommunala
            politiken vilar faktiskt på kommunpolitikerna. Trots det är det
            viktigt att ta kommunpolitikernas oro på allvar. Jag är övertygad
            om att vi kommer att lösa frågan på ett bra sätt för kommuner
            och landsting, men det fråntar som sagt inte kommunpolitikerna
            deras ansvar.
          </note>
          <note>
            Fru talman! Vid sidan av den här krisen finns det andra frågor
            som också måste lösas. Det är frågor som den demografiska utvecklingen,
            generationsskiftet inom kommuner och landsting och den allt snabbare
            kostnadsutvecklingen för läkemedel. Detta visar att problem finns
            och alltid kommer att finnas. Jag är helt övertygad om att vi
            i kommuner, stat och landsting kommer att lösa dem tillsammans.
          </note>
          <note type="speaker">
            Anf. 5 GUNNAR ANDRÉN (fp):
          </note>
          <note>
            Fru talman! Jag ska börja med att rikta mig till nationalekonomen
            Thomas Östros och ställa en fråga. Var finns de gratispengar som
            Thomas Östros delar ut till kommunerna? Det är den enda fråga
            jag har till nationalekonomen Thomas Östros.
          </note>
          <note>
            Fru talman! Jag vill tacka för att vi i dag får debattera kommunernas
            ekonomi. För oss liberaler, och för alla andra också, handlar
            det om viktiga ting som rör alla människors vardag och trygghet.
            Det handlar verkligen om vår välfärd i vid mening. Det handlar
            om dagis, förskola, grundskola, gymnasium, handikappomsorg, äldreomsorg,
            individ- och familjeomsorg och inte minst hälso- och sjukvård.
            Vi är alla beroende av att denna välfärd fungerar. Den som råkar
            ut för något ska veta att det finns resurser som gör att man kan
            känna trygghet. Den enskildes trygghet vilar absolut på den kollektiva
            finansieringen, fru talman.
          </note>
          <note>
            Låt oss tänka oss att någon bryter en arm eller ett ben. Sådant
            kan ju inträffa. Vart vänder sig denna patient? Om han går till
            doktor Oppositionen blir behandlingen snabb. Doktorn ordinerar
            huvudvärkspulver. Vissa doktorer nöjer sig dock med att bara sticka
            till patienten lite mer pengar. Vänder sig patienten till doktor
            Alliansen blir det en helt annan behandling. Doktorn säger att
            detta måste vi göra någonting åt. Det måste gipsas så att patienten
            blir frisk igen. Vi måste till och med se till att samma sak inte
            händer igen.
          </note>
          <note>
            Vi skulle kunna omsätta detta på Sverige. Nu ljuder kraven från
            många av kravmaskinerna. Jag säger inte att Thomas Östros är den
            enda kravmaskinen. Det finns många kravmaskiner i dagens Sverige,
            även arbetsgivare som vill ha mer pengar, och det tycks som om
            alla dessa pengar är gratis. Nu vill man ha pengar till kommunsektorn.
            Jag säger verkligen inte att det inte kommer att behövas mer pengar
            till kommunsektorn. Skatteintäkterna håller nu på att sjunka på
            många håll, och det är inte lätt att göra någonting åt det.
          </note>
          <note>
            Men vi måste se till hur vi skapar välfärden. Det tycker jag
            är det fundamentala problem som man hör Thomas Östros gå förbi
            här. Varifrån kommer kommunernas och landstingens intäkter? Jo,
            till 70 procent kommer de från arbete som vi utför via kommunalskatt
            och landstingsskatt. Det är arbete som beskattas. Ungefär 1720
            procent kommer från statsbidrag, och det är dem som vi mest hanterar
            här. Lite drygt 10 procent kommer från avgifter av olika slag.
          </note>
          <note>
            Men statens intäkter kommer också i huvudsak från arbete. Det
            är därför man måste gå tillbaka och se de bakomliggande orsakerna
            till att kommunernas ekonomi nu sviktar. Det är sjunkande skatteintäkter
            i första hand. Baksidan på detta är också högre sociala kostnader.
          </note>
          <note>
            Vi har dessutom en tredje faktor som man inte vill tala så mycket
            om, men det är klart att 2007 års kommunala avtal nu slår igenom
            med full kraft. Det har också sin betydelse.
          </note>
          <note>
            Det är sysselsättningens nivå som avgör hur vi klarar att finansiera
            välfärden. Det är på det sättet man måste se hur vi som liberaler
            och andra jag inkluderar verkligen andra i detta ska klara att
            finansiera välfärden. Om vi inte kan upprätthålla sysselsättningen
            i den privata företagsamheten, den konkurrensutsatta företagsamheten,
            kommer vi inte heller att få tillräckliga resurser till sjuksköterskor,
            lärare, dagispersonal och så vidare. Det beror på att man inte
            bara kan säga att man ska ta pengar någonstans ifrån, för de pengarna
            är inte gratis.
          </note>
          <note>
            Min fråga till Thomas Östros är återigen: De pengar som du nu
            har delat ut och vill ha här, varifrån kommer de? Finns det några
            gratispengar någonstans? I så fall är jag villig att ställa dem
            till kommunsektorns förfogande. Men är de inte gratis måste vi
            väga dem mot andra saker, och vi får se till att vi hanterar de
            pengar som så småningom säkert måste komma till kommunsektorn
            på grund av de sjunkande skatteintäkterna på ett korrekt sätt.
            Det är god hushållning med skattebetalarnas medel. Tänk på Gustaf
            Möller som sade: Varje förslösad krona är en stöld från folket!
          </note>
          <note type="speaker">
            Anf. 6 ULLA ANDERSSON (v):
          </note>
          <note>
            Fru talman! I dag på morgonen har hundratusentals föräldrar åkt
            med alla sina käraste ögonstenar, sina barn, till förskola, skola
            och fritidshem. Samtidigt låter många av oss hemtjänsten göra
            vardagen bättre för våra allra käraste åldrande föräldrar. Det
            visar vilken betydelse kommunernas och landstingens verksamheter
            har för oss i vår vardag för vår trygghet, för vår frihet och
            för samhällsekonomin i stort.
          </note>
          <note>
            För oss kvinnor som fortfarande har huvudansvaret för hem och
            barn är det extra viktigt, men också för att det är vi kvinnor
            som i huvudsak är anställda i verksamheterna. När det blir nedskärningar,
            varsel och uppsägningar är det vår arbetsmiljö som drabbas. Det
            såg vi tydligt på 90-talet, och det är många som än i dag betalar
            priset för de besparingar som då gjordes.
          </note>
          <note>
            Fru talman! De kommunala välfärdstjänsterna har stort stöd hos
            det svenska folket. Nio av tio föredrar bättre kvalitet i välfärden,
            för vård, skola och omsorg, före sänkt skatt. Åtta av tio säger:
            Höj skatten om det behövs! Det visar en stor undersökning som
            Sveriges Kommuner och Landsting har låtit göra.
          </note>
          <note>
            Vi begärde den här debatten redan före jul eftersom det redan
            då var mycket tydligt att stora neddragningar skulle ske. I över
            hälften av landstingen befarade man underskott liksom i ett sextiotal
            kommuner. Skatteprognoserna visade på 12 miljarder mindre i intäkter.
            Besparingskrav och varsel började komma på allt fler håll.
          </note>
          <note>
            Nu står vi här drygt två månader senare, och nya prognoser har
            kommit. 15 000 färre anställda motsvarar prognosen för i år, och
            33 000 nästa år. Till det, fru talman, ska man lägga frysningen
            av de generella statsbidragen som regeringen har beslutat om,
            en frysning som motsvarar 14 000 heltidsanställda. Dessutom får
            kommunerna ökade kostnader för försämringarna i a-kassan och sjukförsäkringen
            och står därmed sämre rustade för att möta lågkonjunkturen. Det
            måste anses vara ett nödläge i välfärden.
          </note>
          <note>
            En ansvarsfull och klok regering hade i det här läget sagt till
            de lokalt förtroendevalda: Gör inga drastiska nedskärningar! Vi
            löser det här tillsammans! Vi har inte råd med försämringar i
            skolan, vården eller omsorgen. Vi har inte heller råd med att
            ni ska tvingas till neddragningar som späder på arbetslösheten.
            Det både förvärrar och fördjupar lågkonjunkturen.
          </note>
          <note>
            Men i stället har vi en regering som prioriterar inkomstskattesänkningar
            i 80-miljardersklassen, främst för oss som redan har det väldigt
            gott ställt. Och sedan säger man till kommunerna: Ni måste prioritera!
          </note>
          <note>
            Vilka är det de ska prioritera, statsrådet? Är det de gamla,
            de sjuka eller barnen? Är det de anställda kvinnornas hälsa som
            återigen ska sättas på spel? På vilket sätt blir Sverige ett bättre
            land av det?
          </note>
          <note>
            Fru talman! Låt mig ta några exempel på det som händer. Inte
            för att jag tror att regeringen ändrar sin ideologiska bana för
            det, men jag gör ett försök.
          </note>
          <note>
            I Örnsköldsvik riskerar en fjärdedel av de anställda på sjukhuset
            att förlora sina jobb. På Karolinska är det 900. På Malmö sjukhus
            är det 1 000, i Kalmar 150 och på Akademiska 300. Kalix lånar
            till löner. Sorsele vädjar till regeringen om hjälp. Arvika, Olofström,
            Oxelösund och Avesta, alla kommuner med stora varsel, såg sina
            budgeterade överskott försvinna över en natt. Botkyrka trodde
            sig behöva spara 20 miljoner nu kanske det blir 50. Ljusdal behöver
            spara 7 procent av sin budget och Hudiksvall 138 miljoner man
            letar besparingar på tidningsprenumerationsnivå.
          </note>
          <note>
            183 kommuner och 16 landsting beräknar att man kommer ha mindre
            personal 2010. Två av tre kommuner tvingas spara. 70 procent av
            landets kommuner har ökade kostnader för socialbidrag på grund
            av försämringar i sjukförsäkring och a-kassa. Var tredje arbetslös
            är utan a-kassa liksom varannan arbetslös ungdom under 25 år.
          </note>
          <note>
            SKTF tar i sin rapport upp att var fjärde personalchef redan
            har lagt varsel eller kommer att göra det och uppmanar regeringen:
            Vakna! Det är dags att vakna! Därav den väckarklocka som finns
            på papperet jag har här, men också uppe på läktaren i dag.
          </note>
          <note>
            Men regeringen gör inget utan verkar driva en arbetslöshetslinje.
            Inga väckarklockor eller visselpipor verkar få den att vakna upp
            eller ändra sin ideologiska bana. Trots att alla de ekonomiska
            argumenten talar för att göra motsatsen väljer man en ideologisk
            väg av nedskärningar. Regeringen menar att det är ansvarsfullt
            att satsa på sänkta skatter men säger när det kommer till att
            rädda de basala välfärdstjänsterna att det är slöseri med skattepengar.
            Man får inte göra så!
          </note>
          <note>
            Om den här lyssnande regeringen inget har hört om läget i välfärden
            vore det ett under. Visst har den både sett och hört, men den
            politiska viljan att agera finns inte. Bankpaket kom så det svischade
            om det. Att man inte lyckats genomföra dem är en annan historia.
            Fordonspaket drev opinionen fram. Men kommuner och landsting,
            de basala välfärdstjänsterna vars omfång och kvalitet är helt
            avgörande för välfärden, för oss kvinnor i vår vardag och för
            de kvinnodominerade arbetsplatserna, dem kan regeringen hålla
            undan och lite nonchalant vifta bort.
          </note>
          <note>
            Regeringen vägrar ta samhällsansvar. Den kan sänka skatterna
            med 80 miljarder men låter sjuka, barn och gamla leva med besparingar
            i sin vardag. Och när kommunpolitiker av alla färger vädjar om
            stöd blir svaret: Prioritera!
          </note>
          <note>
            Vad ska de prioritera, Odell? De gamla, de sjuka eller barnen?
            Vilka visioner har en sådan regering?
          </note>
          <note>
            I detta anförande instämde Lena Olsson och Kent Persson (båda
            v).
          </note>
          <note type="speaker">
            Anf. 7 MATS PERTOFT (mp):
          </note>
          <note>
            Fru talman! När jag lyssnar på denna debatt får jag en upplevelse
            av att lyssna på två olika världar. Vi i den rödgröna oppositionen
            har tagit till oss verkligheten ute i kommuner och landsting och
            i vårt avlånga land.
          </note>
          <note>
            Vi har lyssnat på att det är fara å färde. Vi har lyssnat på
            kommun- och landstingspolitiker och fackföreningarna som allt
            ljudligare berättar om varsel, hot och nedskärningar som är på
            gång.
          </note>
          <note>
            Allianspolitikerna verkar leva i en annan värld eller någonstans
            uppe i det blå och talar om helt andra saker. Jag förstår inte
            detta. Även i alliansen borde det finnas kompetens i kommunal-
            och landstingspolitiska frågor.
          </note>
          <note>
            Regeringen har fortfarande inte presenterat några nya pengar
            till kommuner och landsting trots att Sveriges Kommuner och Landsting
            och även många ekonomer pekat på att det är absolut nödvändigt
            att komma med detta för inte ytterligare späda på konjunkturförsämringarna.
          </note>
          <note>
            Det spelar ingen roll att varken Fredrik Reinfeldt eller Anders
            Borg är de som bär ansvaret för finanskrisen. Regeringen har ansvaret
            för att minska skadeverkningarna från krisen och vidta de åtgärder
            som är nödvändiga för att få ordning på finansmarknaderna och
            minska nedgången, och det har man misslyckats med.
          </note>
          <note>
            Man har misslyckats med att tydligt visa att vi måste gå vidare
            här. Miljöpartiet är tillsammans med den övriga oppositionen berett
            att ta ett stort ansvar. Vi har kommit med konstruktiva förslag.
            Vi har accepterat och förhållit oss till extremt korta motionstider.
            Vi har slutit upp bakom akuta insatser som regeringen föreslagit.
          </note>
          <note>
            Vi har inte gjort några populistiska utspel, som det låter ibland,
            och vi har inte bidragit till att minska regeringens handlingsutrymme.
            Vi har tagit vårt ansvar men regeringen har brustit i sitt. Läget
            är mycket allvarligt ute i kommuner och landsting. Det är det
            regeringen måste förstå.
          </note>
          <note>
            Jag vill börja med att instämma i både Thomas Östros och Ulla
            Anderssons tidigare kritik av regeringen. Jag vill också lyfta
            fram en fråga som ligger mig speciellt varmt om hjärtat, nämligen
            skolan och utbildningen och hur skolan påverkas av att regeringen
            är senfärdig och inte kommer med besked till kommunerna.
          </note>
          <note>
            Från Miljöpartiets sida har vi föreslagit ökade bidrag redan
            i år och även nästa år med 5 miljarder vardera. Det vi måste förstå
            gemensamt här i kammaren och det som regeringen måste förstå är
            att det är allvarligt.
          </note>
          <note>
            Vi vill också från den rödgröna sidan bidra till utvecklingen.
            Det är väldigt viktigt att vi gemensamt tar initiativ till att
            utveckla den offentliga sektorn och inte står still. När det finns
            prognoser om att 20 000 jobb är i fara måste man agera.
          </note>
          <note>
            Jag frågar mig också som skolpolitisk talesperson för Miljöpartiet:
            Hur många lärare kommer att drabbas? Under 90-talets nedskärningar
            och kris såg vi alla hur den offentliga sektorn drabbades av nedskärningar.
            Ska vi åter se detta för att vi har en senfärdig regering?
          </note>
          <note>
            Vi behöver lärare och utbildning. Vi behöver komma vidare och
            utveckla verkligheten i stället för att låta krisen skjuta den
            i sank. Kommuner har många gånger inget val. De måste reagera
            på den ekonomiska verkligheten. Vi kan konstatera att regeringen
            inte skjuter till de medel som behövs.
          </note>
          <note>
            Jag möter ofta utbildningsminister Jan Björklund här i kammaren.
            Han brukar ge sken av att skolan är ett område som regeringen
            ska satsa på. Kunskaperna måste öka. Hur ska det gå när lärarna
            måste sluta och det inte finns pengar i kommunerna?
          </note>
          <note>
            Förra året fick regeringen omfattande kritik för att man för
            sent kom med besked om kommunbidraget. Det kom först i höstbudgeten.
            Nu talar man om att komma med besked i vårbudgeten men inte för
            innevarande år.
          </note>
          <note>
            År 2009 kommer att vara ett förlorat år. Varslen kommer att läggas
            och måste läggas av ekonomiskt ansvariga politiker ute i kommuner
            och landsting. Sedan ska det komma pengar år 2010, och det är
            för sent. Det är nu vi behöver det.
          </note>
          <note>
            Regeringen verkar sakna den tajmning som behövs för att klara
            en verklighet. Det gick fort på andra områden. Men när det gäller
            den offentliga sektorn eller kommuner och landsting verkar regeringen
            inte klara av krishanteringen.
          </note>
          <note>
            Vi ska också komma ihåg att regeringen kraftigt har försämrat
            trygghetssystemen. Det gör att många människor nu står utanför.
            Det kommer att kosta dyrt. Socialtjänstkostnaderna börjar redan
            öka i de kommuner som är utsatta, bland annat min hemkommun Södertälje.
          </note>
          <note>
            Vi har mitt inne i en mandatperiod en regering som inte klarar
            av detta. Vi blir besvikna över vad som händer här. Min fråga
            till statsrådet Odell är: När kommer de pengar för år 2009 som
            kommuner och landsting verkligen behöver? Hur mycket kommer det
            att vara år 2010?
          </note>
          <note type="speaker">
            Anf. 8 Statsrådet MATS ODELL (kd):
          </note>
          <note>
            Fru talman! Thomas Östros var väldigt generös här. Han hade gott
            om pengar. Jag vill ändå säga att man kanske ska titta på den
            här generositeten i backspegeln.
          </note>
          <note>
            Det lät som att det var ett paradis i kommunsektorn under den
            tid som Socialdemokraterna styrde. I valrörelsen år 2002 lovade
            Socialdemokraterna 10 000 nya äldreboendeplatser. Jag har för
            mig att det var så. Thomas Östros får korrigera mig om jag har
            fel.
          </note>
          <note>
            Fru talman! Sanningen var att mellan år 2000 och år 2006 försvann
            det 18 000 särskilda äldreboenden under er regeringsperiod. Det
            är lätt att ha en hög retorik i opposition, det är svårare att
            hantera problemen i regeringsställning.
          </note>
          <note>
            Thomas Östros låter som att han var emot de skattesänkningar
            som regeringen har gjort. Sanningen är, fru talman, Thomas Östros
            får korrigera mig om jag har fel, att Socialdemokraterna har accepterat
            ungefär 45 miljarder i inkomstskattesänkningar. Vi har satt det
            till 15 miljarder. Stämmer det, Thomas Östros?
          </note>
          <note>
            Sandra i Eskilstuna ska nog vara lite skeptisk till Thomas Östros
            fagra löften. Socialdemokraterna finansierar sina generösa gåvor
            på ett ganska speciellt sätt och bland annat genom att riva upp
            den halvering av arbetsgivaravgiften för ungdomar som regeringen
            har genomfört.
          </note>
          <note>
            Det innebär att kommunsektorn går miste om ungefär 2,9 miljarder
            i ökade resurser. Det handlar framför allt om att Sandra och andra
            ungdomar hamnar i ett betydligt sämre läge. De ska ut och ha en
            dubbelt så hög arbetsgivaravgift som de har i dag, Thomas Östros.
            Vad innebär det för dagens ungdomar när de söker jobb?
          </note>
          <note>
            En annan kommunal skatteintäkt som Thomas Östros vill avskaffa
            är den kommunala fastighetsavgiften. Den utgör nu en långsiktigt
            växande skattebas för kommunsektorn. Vi diskuterar nu fler reformer
            som ytterligare skulle kunna stärka kommunernas skatteintäkter
            inom sektorn, det vill säga att man har en egen skattebas och
            tar in en kommunal fastighetsavgift.
          </note>
          <note>
            Det ska Socialdemokraterna ta bort. Man säger visserligen att
            man kompenserar det för kommunerna första året. Men om man kompenserar
            ökningen av intäkterna från avgifterna framåt är mer oklart. Vi
            har i varje fall inte hittat någon sådan kompensation i ert budgetalternativ.
            Ofta handlar detta om landsbygdskommuner. Sammanlagt handlar det
            om 6,1 miljarder kronor som kommunsektorn skulle förlora med Socialdemokraternas
            politik.
          </note>
          <note>
            Jag kanske inte ska ägna så mycket tid åt Vänsterpartiet. Nu
            har det fått ett ökat inflytande och kommer att få det. Jag tycker
            ändå att det är intressant. Jag reser runt i landet och träffar
            företag, fackliga organisationer och kommuner för att se hur det
            ser ut i krisen och vad som behöver göras ytterligare.
          </note>
          <note>
            Den stora frågan är att få fram kapital till företagen så att
            de slipper avskeda sina anställda. Vad gör då Vänsterpartiet?
            De vill införa en straffskatt på kapital. De ska återföra förmögenhetsskatten.
            De vill inte sänka bolagsskatten. I den ökande globala konkurrens
            som vi nu ser ska ni hugga hälsenorna av svenska företag genom
            att höja skatten för dem. Det är inte seriöst, Ulla Andersson.
          </note>
          <note>
            Ni säger nej till sänkta arbetsgivaravgifter både för äldre och
            för ungdomar. Ni höjer bensinskatten, på tal om glesbygd. De små
            kommunerna i glesbygd är de som drabbas verkligt hårt för närvarande
            och som vi måste ha ett särskilt öga på. Där höjer ni bensinskatten
            med ytterligare 2 miljarder. Ni vill lägga en skatt på inrikesflyget
            med 1 ½ miljard. Hur drabbar det de företag som fortfarande finns
            ute i glesbygd och som är helt beroende av goda kommunikationer?
          </note>
          <note type="speaker">
            Anf. 9 THOMAS ÖSTROS (s):
          </note>
          <note>
            Fru talman! Det var sannerligen ett påvert inlägg från regeringen!
            Fyra minuter ägnades åt oppositionen, men det var inte ett enda
            budskap från regeringen om vad man ämnar göra för att sätta stopp
            för det kvalitetsras som nu pågår i välfärden och de uppsägningar
            av undersköterskor, lärare och barnskötare väldigt viktiga yrkesgrupper
            i vårt land som rullar ut för fullt.
          </note>
          <note>
            Fyra minuter ägnades åt oppositionen! Det kanske vi ska vara
            tacksamma för, men de fackliga organisationer som har samlats
            här, som representerar hundratusentals anställda ute i välfärden,
            har rätt att få veta vad Sveriges regering vill göra åt att man
            nu sparar, skär och säger upp i de viktiga kommunala verksamheterna
            sjukvården, skolan, äldreomsorgen och barnomsorgen. Jag tycker
            att det är påvert.
          </note>
          <note>
            Ni fick ärva ett överskott, som svenska folket tillsammans med
            Socialdemokraterna, Vänsterpartiet och Miljöpartiet arbetat ihop.
          </note>
          <note>
            Men pengarna brände i fickan på Borg och Odell. Det sattes i
            gång den största skattesänkningsoffensiv vi sett gigantiska skattesänkningar
            riktade till dem som har mycket höga inkomster framför allt. Den
            tiondel som har det allra bäst i Sverige och har högst inkomster
            fick mer i kronor och ören än 60 procent av den svenska befolkningen.
            En sådan fördelningspolitik!
          </note>
          <note>
            Pengarna brände i fickan. Överskotten försvann. Nu har vi underskott
            som ser ut att bli lika stora som de skattesänkningar som Odell
            och Borg har genomfört. Det är en djupt ansvarslös politik.
          </note>
          <note>
            Nu står vi i läget där dessutom kniptången drabbar de kommunala
            verksamheterna. Jag berättade om Sandra från Eskilstuna. Regeringens
            misslyckade jobbpolitik för ungdomar gör att hon inte får jobb
            utan tvingas leva på socialbidrag.
          </note>
          <note>
            Socialbidragen ökar nu i två av tre kommuner. 500 000 människor
            har tvingats lämna a-kassan efter att Borg och Odell kraftigt
            har höjt a-kasseavgifterna så att människor inte har råd att vara
            med. Socialbidragen ökar kraftigt.
          </note>
          <note>
            Samtidigt tvingar ni kommunerna att finansiera statliga vägar
            och järnvägar i kniptången. Det tränger också ut äldreomsorgen,
            sjukvården och barnomsorgen. Det är ansvarslöst.
          </note>
          <note>
            Att få ärva starka offentliga finanser, att känna hur pengarna
            bränner i fickan och att satsa på stora skattesänkningar och när
            krisen kommer är ni inte förberedda. Då finns inte pengarna där
            för att sätta stopp för att uppsägningarna nu också rullar in
            i den gemensamma välfärden.
          </note>
          <note>
            Jag tycker att det som nu sker är djupt olyckligt. Jag förstår
            inte att Mats Odell inte har sett alla dessa rapporter om vad
            som är på väg att hända.
          </note>
          <note>
            Akademiska sjukhuset i Uppsala säger upp mycket personal. Karolinska
            sjukhuset i Stockholm säger upp mycket personal. Sahlgrenska sjukhuset
            i Göteborg säger upp personal. Landstingen i Sörmland och Västernorrland
            tvingas säga upp personal.
          </note>
          <note>
            Och här säger Odell att det är ganska bra, och Centerpartiet
            säger att det bara handlar om att prioritera. Ja, det är exakt
            det de tvingas göra. De säger upp personal.
          </note>
          <note>
            Det beror på att regeringen till och med i år, trots att det
            är underskott i offentliga finanser, är beredd att låna pengar
            på kapitalmarknaden för att ge skattesänkningar särskilt riktade
            till dem som tjänar bäst. Det är sannerligen ingen framtidspolitik.
          </note>
          <note>
            Vi vill se till att kommunerna får de resurser de behöver för
            att kunna bevara kvaliteten och börja ett utvecklingsarbete. Vi
            behöver unga människor in i välfärden. Vi står inför ett jättestort
            generationsskifte. De här besparingarna kommer att få konsekvenser
            under många år framöver.
          </note>
          <note type="speaker">
            Anf. 10 ANNA LILLIEHÖÖK (m):
          </note>
          <note>
            Fru talman! Jag vill återgå till den utgångspunkt som jag tyckte
            att debatten hade, nämligen de kommunala verksamheterna.
          </note>
          <note>
            Återigen tycks allting i hela verksamheten och kvaliteten alltid
            hänga på den sista procenten. Man glömmer lätt bort de 99 procenten.
            När det gäller inkomsterna är det ständigt en extra procent statsbidrag
            som blir avgörande. Bilden vi har är då att kommunerna helt beror
            av och lever på statsbidrag. Så är det inte.
          </note>
          <note>
            De stora inkomsterna är inkomstskatt, och kommunernas ekonomi
            beror därför helt på hur många som arbetar utanför kommunsektorn.
            Därför är det alliansens jobbpolitik som på lång sikt är det absolut
            viktigaste för att säkra kommunernas välfärdstjänster. Det finns
            inget annat recept för en god långsiktig kommunal ekonomi.
          </note>
          <note>
            Det är lätt att vara lättsinnig när man är i opposition. Om oppositionens
            förslag hade genomförts under de senaste tre åren hade kostnaderna
            legat över 100 miljarder högre, och vi hade haft många färre i
            arbete. Skuren av krisförslag skapar lätt en känsla av panik,
            och panik att göra något genast. Det är en frestelse att göra
            något oövertänkt. Det är också en frestelse att locka med luftpengar,
            uppenbarligen.
          </note>
          <note>
            Jag vill bara nämna herr Östros, som tydligen hade lite problem
            med räkningen. Det påstods i budgetdebatten att Socialdemokraterna
            avsatte 5 miljarder extra till kommunerna. Hur mycket blir det
            nu, två motioner senare och 5,5 miljarder senare? Det är fortfarande
            5 miljarder. Fil.lic. Thomas Östros kanske kan reda ut detta för
            mig?
          </note>
          <note>
            Jag tycker att det är lite allvarligt, fru talman. Jag menar
            att detta knappast visar på någon större respekt för kommunernas
            och landstingens ekonomi. Situationen förtjänar att hanteras i
            god ordning och förtroendet att upprätthållas.
          </note>
          <note>
            Regeringen är klok när den ordentligt överväger sina beslut.
            Den svenska staten ska vara att lita på. Det är genom väl övertänkta
            förslag som också den långsiktiga ekonomin i kommuner och landsting
            kan säkras.
          </note>
          <note type="speaker">
            Anf. 11 JÖRGEN JOHANSSON (c):
          </note>
          <note>
            Fru talman! De grundläggande förutsättningarna är olika i olika
            kommuner. Motsättningarna är dessutom alltför ofta stora mellan
            tillväxt- och landsbygdskommuner. Danderyd får exempelvis in drygt
            60 000 kronor per invånare i skatteintäkter medan Årjäng får in
            ca 27 000 kronor per invånare, alltså knappt hälften så mycket.
            Det kan naturligtvis avfärdas med att det här är en fråga för
            skatteutjämningssystemet. Så är det givetvis, men skatteutjämningssystemet
            är en viktig del av den kommunala och landstingskommunala ekonomin.
          </note>
          <note>
            Även här gäller det att ha ett nytänkande som ger bättre och
            mer rimliga lösningar på sikt, samtidigt som motsättningar mellan
            kommuner elimineras.
          </note>
          <note>
            Inom Centerpartiet har vi en diskussion om att slopa grundavdraget
            för alla, givetvis med full kompensation för den enskilde. Resultatet
            skulle vara en klar och tydlig förstärkning av skattebasen för
            alla kommuner och landsting då beskattningen börjar från första
            kronan.
          </note>
          <note>
            Jag vill med det här säga att det även i svåra tider gäller att
            vi som politiker analyserar och ser möjligheterna även i framtida
            finansieringsmodeller för kommunerna, för att på det viset skapa
            en stabilare bas.
          </note>
          <note>
            Fru talman! Avgörande för kommunernas ekonomi är tveklöst sysselsättningen.
            Vi ser bland annat SKL:s bedömning av effekten om bromsen skulle
            slå till för pensionernas utveckling och hur hårt den drabbar
            kommunsektorn. Trots att det alltså är 0,2 procent får det ett
            mycket stort genomslag för kommunerna. Arbetslinjen är tveklöst
            det viktigaste för landets kommuner.
          </note>
          <note>
            Om vi ser på bokslutet efter regeringen Perssons arbete under
            förra perioden är det ingen ljuv läsning. Jag tycker att man ska
            ha med det i bakhuvudet när man diskuterar det här. 140 personer
            om dagen förtidspensionerades. Ökningen av andelen arbetslösa
            kvinnor var 55 procent. Listan kan göras lång, och den är föga
            uppmuntrande för den tidigare regeringen.
          </note>
          <note>
            I dag förefaller oppositionen ha alla goda lösningar. Det förvånar
            något. När förslaget från Socialdemokraternas budget för den kommunala
            sektorn kom i höstas kunde vi sammanfatta den i två värdeord,
            nämligen utarmning och toppstyrning. Det är knappast så kommuner
            och landsting vill se framtidens förhållande med staten.
          </note>
          <note>
            Jag vill upprepa vad jag sade i mitt tidigare anförande: Vi har
            nu den värsta kris vi någonsin har upplevt. Trots det har vi en
            regering som har ekonomiska muskler att vidta åtgärder som dämpar
            krisen. Den kommer också att göra det för att stärka kommuner
            och landsting. Regeringens ansvarsfulla politik där man verkligen
            ser till att skattebetalarnas pengar används rätt inger dessutom
            förtroende.
          </note>
          <note>
            När man då hör den verklighetsbild som oppositionen ger där man
            säger att vi lever i två olika världar undrar jag vilken värld
            som då är den rätta. Jag visar här, fru talman, den overheadbild
            som visades på SKL i förra veckan. Jag tror att även den synsvage
            på sista plats på läktaren kan se skillnaden mellan den socialdemokratiska
            regeringen de fyra sista åren och nu. Skillnaden är så markant,
            så frågan är om det ändock inte är den verklighetsbilden som är
            den rätta.
          </note>
          <note>
            Trots detta måste regeringen vidta åtgärder för att stärka kommuner
            och landsting. Men jag noterar att oppositionen lever i en helt
            annan verklighet än den reella verkligheten.
          </note>
          <note type="speaker">
            Anf. 12 GUNNAR ANDRÉN (fp):
          </note>
          <note>
            Fru talman! Jag valde att ställa en enda fråga till Thomas Östros,
            nämligen: Var finns de gratispengar som han så flitigt delar ut?
            Jag förstår varför inte Thomas Östros svarar på den frågan. Det
            är jag fullständigt på det klara med. Det finns nämligen inget
            bra svar.
          </note>
          <note>
            Ulla Andersson är däremot tydlig med svaret på frågan: Det finns
            inga gratispengar. Vi tar dem från era börsar från er som sitter
            på läktaren. Alla de skattesänkningar som har genomförts på 80
            miljarder, sägs det att det är, ska vi dra in. Vi ska sänka köpkraften
            för svenska folket med 80 miljarder kronor.
          </note>
          <note>
            Jag skulle kunna ställa en fråga till, som jag har ställt vid
            något annat tillfälle. Hur många nya Saabbilar eller Volvobilar
            säljs om vi minskar köpkraften med 80 miljarder i det här landet
            för enskilda människor? Men det är inte den frågan det handlar
            om nu. Den får Thomas Östros kompisar svara på en annan gång.
            Jag vill ha svar på en annan fråga, nämligen: Var finns de gratispengar
            som Thomas Östros delar ut så flitigt överallt?
          </note>
          <note>
            Mats Pertoft diskuterar en annan fråga. Den är verkligen intressant.
            Jag begär inte att alla ska läsa allt vad SKL skriver, men det
            finns en skrift som heter Välfärdsmysteriet? som kom ut i augusti
            förra året. Där beskrivs ganska bra i fasta priser vad som har
            gjorts. Det är många regeringar som har haft ansvar för det här,
            mellan 1980 och 2005. Det är en väldigt lång tidsperiod 25 år.
            Där ser man vad som har gjorts i fasta priser på olika områden
            inom välfärden. Man ser att grundskolan bara har fått 8 procents
            ökning, medan många andra har fått mer. Sjukvården har till exempel
            fått 42 procent. Handikappomsorgen har fått mest med 232 procent.
          </note>
          <note>
            Det finns goda skäl till att man behöver satsa just på grundskolan
            och på gymnasiet. Rapporten är väldigt bra på den punkten. Den
            ger ett bra svar, och jag rekommenderar Mats Pertoft att läsa
            den.
          </note>
          <note>
            När det gäller Vänsterpartiet måste jag ändå säga något. Vänsterpartiets
            ledare Lars Ohly har till och med sagt att han kan tänka sig att
            man köper Saab för skattepengar och hjälper GM. Men, Ulla Andersson,
            om man skulle göra på det sättet och inte pressa GM ordentligt
            blir det inte en spänn kvar till någon välfärd över huvud taget.
            Det blir inte en enda krona kvar till detta. Ni kan inte använda
            pengar hur många gånger som helst; det går inte.
          </note>
          <note>
            Inom den offentliga sektorn finns det otroligt många skickliga
            och hängivna medarbetare. Det tror jag att vi ska ha klart för
            oss. Vi är alla beroende av dem i någon del av livet. Vi som har
            lämnat skolan vet särskilt vilka det var som lärde oss läsa, räkna
            och så vidare. Och så småningom hamnar vi i en eller annan vårdform.
          </note>
          <note>
            Men vi kan ändå inte ha en gräddfil, som oppositionspartierna
            här nu vill måla upp. Vi måste se till att också de välståndsbildande
            krafterna bakom det hela företagsamheten fungerar. Vi måste se
            till att sysselsättningen höjs i den sektorn. Det är det största
            problemet inte bara i Sverige utan i världen runt just nu. Vi
            har fått ett tvärstopp i den internationella ekonomin, och det
            slår dessvärre in i välfärden också.
          </note>
          <note>
            Men, Thomas Östros, varifrån tar du de gratispengar du delar
            ut? Det vill jag gärna ha svar på.
          </note>
          <note type="speaker">
            Anf. 13 ULLA ANDERSSON (v):
          </note>
          <note>
            Fru talman! Vänsterpartiet har prioriterat en uppräkning av de
            generella statsbidragen. Vi menar att det är basalt för välfärden.
            Vi har dessutom prioriterat att införa ett anställningsstöd för
            kommunsektorn. Vi menar att det behövs fler barnskötare, undersköterskor,
            lärare, fritidspedagoger med flera.
          </note>
          <note>
            Vi har prioriterat att kraftigt förstärka a-kassan och genom
            ökad efterfrågan i samhället skapa fler jobb inom såväl det offentliga
            som det privata. Det är våra prioriteringar. Det är vår vision
            om ett jämlikt och jämställt samhälle. Det kanske inte är den
            enda sanningen eller den rätta sanningen, men det är vad vi vill
            uttrycka och vad vi står för.
          </note>
          <note>
            Till skillnad mot detta har vi en regering som sänker inkomstskatten
            med 80 miljarder, framför allt för sådana som mig och statsrådet
            Odell här i kammaren i dag. Det är tydligen en prioritering de
            gör. Statsrådet Odell har fortfarande inte svarat på min fråga.
            Vilka ska kommunerna prioritera? Är det de gamla? Är det de sjuka?
            Eller är det barnen? Svara på det, Odell, är du snäll!
          </note>
          <note>
            Debatten om regeringens passivitet inför den akuta situationen
            i kommuner och landsting måste sättas i sitt ideologiska och politiska
            sammanhang. Vägran att ingripa beror inte på oförstånd fast jag
            nästan börjar fundera över det här i dag utan är en logisk konsekvens
            av den borgerliga politiska agendan. Stödet för gemensamt finansierad
            välfärd är så starkt hos det svenska folket, alltför starkt för
            att borgerliga partier ska kunna vinna sympatier på att öppet
            tala om nedskärningar och privatiseringar. Men högerns politiska
            agenda där alltmer av social trygghet, vård och omsorg, ska finansieras
            privat har inte förändrats bara dess retorik. De nya Moderaterna
            är som de gamla. Men en sak skiljer dem åt. De vågar inte längre
            uttrycka sin ideologiska vision, nämligen att de vill skära ned
            välfärdstjänsterna. Det genomför de nu i stället genom passivitet
            inför krisen.
          </note>
          <note>
            Trots att alla ekonomiska argument talar för att göra motsatsen
            väljer de en ideologisk väg av nedskärningar. De kommer med all
            sannolikhet att försöka täcka över den med symboliska småsatsningar
            inför valet. Men hade de velat ta itu med problemet på allvar,
            på riktigt, hade de redan reagerat och försökt stoppa neddragningar,
            varsel och uppsägningar.
          </note>
          <note>
            Den här regeringen har redan genomfört historiska försämringar
            i arbetslöshets-, sjuk- och föräldraförsäkringar. Den har lagt
            stora besparingskrav på Arbetsförmedlingen och Försäkringskassan
            och infört kraftigt försämrade och svårbegripliga ersättningar
            i sjukförsäkringen.
          </note>
          <note>
            Det är naturligt att en sådan utveckling leder till att allt
            fler känner missnöje med och misstro mot de gemensamma trygghetssystemen.
            De som har möjlighet kommer rimligen att söka sig till kompletterande
            privata försäkringar för att kompensera för bristerna i de gemensamma
            systemen. Det uppmuntras av den här borgerliga regeringen.
          </note>
          <note>
            Strategin är att skapa stöd för en gradvis avveckling av de solidariska
            skattefinansierade välfärdssystemen genom att sabotera dem. Vi
            menar att det är mot denna bakgrund som regeringens passivitet
            gentemot det som nu händer i kommuner och landsting ska ses. Den
            ekonomiska krisen används i syfte att genomföra ett hett eftertraktat
            systemskifte. Det blir alltmer uppenbart.
          </note>
          <note>
            Kommun- och landstingspolitiker, oavsett politisk färg, tvingas
            nu göra det otacksamma jobbet att skära ned den redan hårt ansatta
            välfärdssektorn. Mats Odell, vilken vision har en regering som
            tvingar kommunpolitiker att prioritera mellan vården av gamla
            och sjuka och barnen och deras utbildning? Vilken vision har en
            sådan regering?
          </note>
          <note type="speaker">
            Anf. 14 MATS PERTOFT (mp):
          </note>
          <note>
            Fru talman! Flera allianspolitiker, däribland statsrådet Odell,
            frågar hela tiden: Varifrån kommer pengarna? I går utanför kammaren
            efter frågestunden uttalade finansministern att besked om pengarna
            ska komma i vårpropositionen. Det verkar som att det finns pengar.
            Det verkar som att ni vet vilka pengar som finns. Det verkar som
            att det finns klara resurser och att regeringen diskuterar detta.
          </note>
          <note>
            Då undrar jag: Varför berättar ni inte detta för Sveriges Kommuner
            och Landsting, för de anställda i offentlig sektor och för människor
            ute i Sverige? Varför frågar ni hela tiden var pengarna kommer
            ifrån när ni själva vet att de finns?
          </note>
          <note>
            Vi i den rödgröna oppositionen och Sveriges Kommuner och Landsting
            vill veta det nu, inte i april. Om ni har någon kompetens i det
            kommunalekonomiska arbetet med budget och så vidare vet ni att
            arbetet med nästa års budget pågår redan nu. Man lägger redan
            nu pusslet ute i Sverige för hur många människor man har råd att
            anställa och hur många man måste varsla.
          </note>
          <note>
            När ni väntar till april med att ge besked är det ni som bär
            ansvaret för dessa människor. Därför behöver vi veta det nu, inte
            i morgon.
          </note>
          <note>
            Gunnar Andrén håller med mig, till och med, om behoven i till
            exempel skolan. Han verkar hålla med mig i sak, men han verkar
            inte vara beredd att stå för det när det kommer till verkligheten.
            Det är ju där vi vill veta: Kommer den här regeringen att ta sitt
            ansvar när det gäller offentlig sektor?
          </note>
          <note>
            Jag satt med i Kommunförbundets styrelse under förra mandatperioden,
            och jag minns speciellt ett tillfälle jag tror att det var ungefär
            2005 då ekonomichefen höll en föredragning inför hela styrelsen
            och beskrev läget som att man inte hade något att klaga över,
            vilket var en unik situation som man inte hade upplevt i mannaminne.
            Så lät Kommunförbundet under förra mandatperioden. Jag säger inte
            att allting var bra då. Det fanns mycket kvar att göra. Men i
            dag låter det väldigt annorlunda från Sveriges Kommuner och Landsting,
            och där vet man faktiskt vad man talar om.
          </note>
          <note>
            Man vet vad man talar om när man tvingas varsla och lägga förslag
            om att skära ned. Det man behöver är en enda sak: Man behöver
            ett tydligt besked från denna regering om akuta stödåtgärder i
            år, 2009, och man behöver veta i god tid vad som gäller 2010.
            Det är då vi kan värna den svenska välfärden. Det är då vi kan
            slippa avskeda. Det är detta som den här debatten handlar om,
            och det är dessa frågor som jag skulle vilja ha svar från alliansregeringen
            på.
          </note>
          <note>
            Jag undrar: Har Mats Odell mandat att svara och gå ett steg längre
            än Anders Borg gjorde i går, då han bara allmänt sade att det
            ska komma pengar? Vi vill veta nu: När kommer de, hur mycket blir
            det, och hur kan vi förhindra en neddragning av välfärden?
          </note>
          <note type="speaker">
            Anf. 15 Statsrådet MATS ODELL (kd):
          </note>
          <note>
            Fru talman! Den som lyssnar på den här debatten måste få intrycket
            att det är en himmelsvid skillnad mellan debattörerna. Sanningen
            är ju att om en och en halv månad om 47 dagar, närmare bestämt
            kommer regeringen att presentera en samlad bedömning av hur mycket
            pengar som kan satsas på kommunsektorn, hur mycket som ska satsas
            på andra angelägna områden och göra en avvägning, för det är en
            väldigt allvarlig kris som vi är mitt inne i.
          </note>
          <note>
            Jag vill tydliggöra vad regeringen har gjort. Vi har fört en
            aktiv politik, en jobbpolitik, som har ökat sysselsättningen så
            att skatteintäkterna för kommuner och landsting under 2007 ökade
            med 25 miljarder. Under 2008 ökade de med 27 miljarder. Vi har
            lagt fram en budget som började gälla den 1 januari. Där finns
            nya resurser till kommunsektorn, som de kommande åren ska få ytterligare
            34 miljarder kronor. Det är kraftfulla förstärkningar som redan
            ligger i korten, men vi vet att det kommer att behövas mer.
          </note>
          <note>
            Under den här debattens gång har det kommit ett meddelande från
            Statistiska centralbyrån. Där säger man att den globala krisen
            nu är så allvarlig att Sveriges bruttonationalprodukt under fjärde
            kvartalet förra året föll med nästan 5 procent 4,9 procent. Det
            är första gången som bnp faller på årsbasis sedan mätningarna
            började. Det är en mycket allvarlig situation.
          </note>
          <note>
            Jag tror att svenska folket uppskattar att det finns en regering
            som tar ansvar för att statsfinanserna ska räcka under hela krisen.
            Vi kommer inte att överge gamla och sjuka eller våra barn och
            ungdomar. Vi kommer att värna välfärdens kärna, men vi kommer
            att göra en samlad bedömning och presentera denna den 15 april.
          </note>
          <note type="speaker">
            Anf. 16 THOMAS ÖSTROS (s):
          </note>
          <note>
            Fru talman! Sveriges ekonomi är nu inne i en mycket allvarlig
            situation. Därför är jag så bekymrad över att regeringen inte
            ser vart det är på väg. De offentliga underskotten ökar nu i rask
            takt. Ändå sänker Mats Odell och Anders Borg skatten, nu med lånade
            pengar.
          </note>
          <note>
            Samtidigt visar den här debatten att pengar behövs i den kommunala
            sektorn. Vi gjorde det valet när vi lade fram vår budget. Vi har
            inte råd att låna pengar till skattesänkningar särskilt riktade
            till dem som tjänar bäst. De pengarna måste användas för att säkra
            välfärden. Där går ju skillnaden mellan högern, som även när underskotten
            stiger fortsätter med det man så länge har drömt om, nämligen
            att sänka skatten ytterligare och att rikta dessa skattebonusar
            till dem som har det riktigt bra ställt. Det känner vi igen sedan
            gammalt.
          </note>
          <note>
            Bo Lundgren ler när han ser att hans politik äntligen genomförs,
            nu av Mats Odell. Vi väljer att prioritera välfärden, för den
            är så central och viktig.
          </note>
          <note>
            Jobben är ju avgörande. Jag kan inte förstå att en regering som
            gick till val på jobben nu fullständigt glömmer dem. Jobbpolitiken
            har ju havererat! Det försvinner 100 000 jobb i år. Nästa år bedömer
            de flesta att arbetslösheten blir 9 procent. Ungdomsarbetslösheten
            stiger snabbare i Sverige än genomsnittet i Europa. Regeringen
            har lagt jobben åt sidan.
          </note>
          <note>
            Förklara för mig hur det skapas jobb av att en höginkomsttagare
            som Mats Odell får 13 000 kronor i skattesänkning för lånade pengar!
            Förklara för mig hur avskaffad förmögenhetsskatt är det enda besked
            du har kunnat ge till kommunsektorn i dag. På vilket sätt gynnar
            det dem? Det har ökat underskotten. Det har tvingat regeringen
            att börja låna pengar. Och vi som lämnade efter oss ett överskott
            för att kunna utveckla välfärden, de viktiga framtidsjobben där
            vi måste locka den unga generationen att vilja jobba: vården,
            omsorgen och skolan! Det handlar om lärarna, vårdarbetarna och
            omsorgsarbetarna. Det är dem vi måste ge goda utvecklingsmöjligheter,
            så att vi höjer kvaliteten i välfärden.
          </note>
          <note type="speaker">
            Anf. 17 ANNA LILLIEHÖÖK (m):
          </note>
          <note>
            Fru talman! Vi ser en världskris där länder, företag, institutioner
            och människor berörs världen över från öst till väst och norr
            till söder.
          </note>
          <note>
            Vi kan inte låta oss invaggas i någon bedräglig trygghet. Det
            är inte rimligt att just de svenska kommunerna skulle vara de
            enda ställena i hela världen som inte berörs av krisen. De berörs
            givetvis, och det behöver vidtas åtgärder.
          </note>
          <note>
            Frågan är bara hur de ska se ut för att vara klokt utformade,
            för att gagna verksamheten i framtiden. Hur ska tillskotten för
            mycket välskötta kommuner med stora överskott se ut? Hur ska tillskotten
            för mindre välskötta kommuner se ut?
          </note>
          <note>
            Det finns en rad mycket svåra frågor i det här, och jag är tacksam
            för att vår regering tänker sig riktigt noga för innan den fattar
            beslut.
          </note>
          <note>
            Lågkonjunkturen är inget skäl att inte ta tag i strukturella
            problem. Det är ju det viktigaste. Det handlar om det enträgna
            dagliga förbättringsarbetet ute i kommunerna. Det är så de viktiga
            välfärdstjänsterna förbättras.
          </note>
          <note>
            Jag vill avsluta med att säga att den politiska agendan i alliansregeringen
            har inneburit en fokusering på patienter, på elever, på kvalitet
            i vården, på att avskaffa vårdköer, på att införa rehabilitering,
            på lugn i skolan och inte minst på kvalitet i äldrevården.
          </note>
          <note>
            Det är med det siktet inställt som man ska överväga kloka och
            långsiktigt hållbara åtgärder också när det gäller statens hjälp
            till kommunerna.
          </note>
          <note type="speaker">
            Anf. 18 JÖRGEN JOHANSSON (c):
          </note>
          <note>
            Fru talman! Barnomsorg, äldreomsorg, hälso- och sjukvård ja,
            listan kan göras lång över de områden som vi alla känner som det
            offentliga uppdragets kärnområden.
          </note>
          <note>
            Om vi inte klarar att erbjuda en bra service på de här områdena,
            om vi inte kan finansiera verksamheten på ett bra sätt och om
            verksamheten inte utförs på ett kvalitativt och effektivt sätt
            kommer domen över oss som politiker att bli hård.
          </note>
          <note>
            Fru talman! Vi har alltså ett uppdrag från medborgarna som politiker,
            oavsett om vi är kommun-, landstings- eller rikspolitiker. Och
            det uppdraget kräver väljarna att vi sköter på ett bra sätt.
          </note>
          <note>
            Sedan när det gäller att finna vägar för att lösa frågorna på
            bästa möjliga sätt handlar det, som jag ser det, om fler i arbete
            och en ständig förnyelse av verksamheten. Det är ett par av de
            vägar vi måste gå.
          </note>
          <note>
            Alliansregeringen har aktivt arbetat med att stärka arbetslinjen.
            Det är tveklöst den väg som också gagnar den kommunala ekonomin
            på bästa sätt.
          </note>
          <note>
            Fru talman! Jag tror att vi alla är överens om behovet av tillskott
            till kommuner och landsting. De kommunala kamrerarna får sitt
            besked i samband med vårpropositionen. Min erfarenhet, som gammal
            kommun- och landstingspolitiker, är att det är i god tid för att
            klara en situation och att inte genomföra varsel och uppsägningar.
          </note>
          <note>
            De får en rimlig framförhållning för att klara sitt välfärdsuppdrag.
            Och det här är en fråga om respekt för den situation som regeringen
            sitter i med den kö av intressenter som tveklöst står framför
            finansministerns dörr och kräver att få hjälp för att klara krisen.
          </note>
          <note>
            Den yviga och spretiga politik som oppositionen har redovisat
            här i dag inger knappast den respekt och den framtidstro som landet
            i dag kräver.
          </note>
          <note type="speaker">
            Anf. 19 GUNNAR ANDRÉN (fp):
          </note>
          <note>
            Fru talman! Jag tycker att det var klokt av Thomas Östros att
            han även i sitt tredje inlägg avstod från att svara på frågan
            om det finns några gratispengar, även om han antydde att det ändå
            var fråga om skattehöjningar. Det var liksom det som var frågan.
            Det fanns en antydan om detta.
          </note>
          <note>
            Men vid något annat tillfälle skulle jag vilja be Thomas Östros
            att ta av sig partikostymen och klä i sig nationalekonomrollen
            och komma med ett något mer nyanserat svar på den frågan. Finns
            det några gratispengar? Det är nämligen en intressant fråga att
            få svar på från Thomas Östros, i olika roller.
          </note>
          <note>
            Fru talman! Den här regeringen och de fyra allianspartierna har
            trots allt gjort något för kommunerna det kommer ju nästan bort.
            Vi har sänkt arbetsgivaravgifterna för 2009 med 3 miljarder och
            de sociala avgifterna för dem som är under 26 år med ungefär 3
            miljarder. Den kommunala fastighetsavgiften tillför kommunerna
            1,7 miljarder, och riktade statsbidrag är 1,3 miljarder. Det där
            blir ungefär 910 miljarder. Det är dock ganska små pengar jämfört
            med det som är det allra viktigaste, nämligen hur skattebasen
            utvecklar sig.
          </note>
          <note>
            Jag noterar att nästan ingen har berört ordet skattebas. Det
            är vårt arbete. Det finns i stort sett inget annat som vi kan
            beskatta. Det är bara arbete som kommunerna kan beskatta.
          </note>
          <note>
            Jag började med frågan om hur en patient som hade brutit benet
            skulle bete sig. Jag menar att man ska sätta in adekvata åtgärder.
            Jag vill uppmana alla tv-tittare och er på läktaren att fundera
            över om det är klokt att bara sätta in åtgärder som huvudvärkspulver.
            Mitt svar är nej.
          </note>
          <note type="speaker">
            Anf. 20 ULLA ANDERSSON (v):
          </note>
          <note>
            Fru talman! Sveriges Kommuner och Landsting har skrivit vädjande
            brev till regeringen: Genom mer pengar till kommunsektorn kan
            regeringen förutom att bidra till att säkerställa kvaliteten också
            bidra till att stabilisera den svenska arbetsmarknaden. Att ytterligare
            spä på arbetslösheten genom att låta kommuner och landsting minska
            sin personal är inte rimligt. Dessutom är kostnaden för varje
            jobb som skapas låg jämfört med andra tänkbara stimulansåtgärder.
          </note>
          <note>
            Men den här regeringen har i stället valt att öka den ekonomiska
            ojämlikheten. Den har inte varit så hög sedan mätningarna började
            här i Sverige.
          </note>
          <note>
            Dessutom har inkomstskillnaden mellan kvinnor och män ökat med
            1 000 kronor per månad på två år, och vi har drygt 140 000 fler
            fattiga i Sverige.
          </note>
          <note>
            Samtidigt har man fryst de generella statsbidragen till kommuner
            och landsting och försämrat de generella trygghetssystemen, a-kassan
            och sjukförsäkringen. I stället har man valt att prioritera att
            sänka skatterna för de mest välbeställda, för sådana som Mats
            Odell och mig.
          </note>
          <note>
            Vi, Socialdemokraterna och Miljöpartiet, har sagt att det behövs
            minst 10 miljarder till de här två åren. För oss är valet enkelt.
            Vi prioriterar tryggheten och friheten genom att satsa på vård,
            skola och omsorg, genom att anställa fler och värna kvinnors hälsa.
          </note>
          <note>
            Det är en politik för ökad jämlikhet och jämställdhet. Mot den
            ska ställas en regering som tvingar kommun- och landstingspolitiker
            att prioritera mellan sjuka, gamla och barn.
          </note>
          <note>
            Vilken vision har en sådan regering? Vilken framtid väntar när
            man prioriterar stora skattesänkningar framför fler anställda
            i hemtjänsten, fler lärare i skolan, fler undersköterskor, sjuksköterskor
            och lärare i sjukvården. Vilken framtid väntar med en sådan regering?
          </note>
          <note type="speaker">
            Anf. 21 MATS PERTOFT (mp):
          </note>
          <note>
            Fru talman! Vi kan väl konstatera, när vi har lyssnat på den
            här debatten, att regeringens politik är väldigt defensiv. Vi
            har inte fått ett enda besked i dag.
          </note>
          <note>
            I går gav Anders Borg oss åtminstone ett besked att någonting
            skulle komma i vårpropositionen.
          </note>
          <note>
            Det klingar falskt när statsministern bland annat talar om superbudget
            och att det finns pengar som kan underlätta krisens bördor falsk
            matematik.
          </note>
          <note>
            Varslen duggar tätt, och för regeringen verkar politiken ha kvar
            sina soliga dagar.
          </note>
          <note>
            Det är en världsfrånvänd politik som inte verkar kunna ta till
            sig verkligheten, och den skrämmer. Den skrämmer i alla fall mig.
          </note>
          <note>
            Jag minns faktiskt 90-talets kris som alliansen verkar ha glömt
            bort. Jag vill inte ha det en gång till. Jag vill inte ha dessa
            försämringar i välfärden och offentlig sektor. Det måste vi förhindra.
          </note>
          <note>
            Då räcker det inte att tala om 2010 som det kommer att vara i
            vårpropositionen. Då räcker det inte med det. Det måste finnas
            akuta åtgärder i dag. Det måste finnas akuta åtgärder för 2009,
            för att de lagda varslen, de hotade jobben i kommuner och landsting
            ska kunna räddas, för att det ska finnas kvar lärare, sjuksköterskor,
            barnomsorgspersonal och allt möjligt.
          </note>
          <note>
            Det är ni som bär ansvaret. Det som skrämmer mig när jag lyssnar
            på den här debatten är att regeringen inte svarar någonting. Det
            är ni som bär ansvaret. Ta det då!
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            2 § Anmälan om återtagande av plats i riksdagen
          </note>
          <note>
            Andre vice talmannen meddelade att Lena Hallengren (s) skulle
            återta sin plats i riksdagen från och med den 2 mars, varigenom
            uppdraget som ersättare skulle upphöra för Dan Nilsson (s).
          </note>
          <note>
            3 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2008/09:338
          </note>
          <note>
            Interpellation 2008/09:338 Vårdresurser för överviktiga barn
          </note>
          <note>
            Interpellationen kommer att besvaras tisdagen den 17 mars 2009.
          </note>
          <note>
            Skälet till dröjsmålet är redan inbokade engagemang.
          </note>
          <note>
            Marianne Jenryd
          </note>
          <note>
            Interpellation 2008/09:344
          </note>
          <note>
            Interpellation 2008/09:344 Varslen i Stockholm och EU-medel
          </note>
          <note>
            Interpellationen kommer att besvaras fredagen den 3 april 2009.
          </note>
          <note>
            Skälet till dröjsmålet är tjänsteresa.
          </note>
          <note>
            Karin Renman
          </note>
          <note>
            4 § Svar på interpellationerna 2008/09:288 och 318 om näringslivskris
            i Norrlands inland
          </note>
          <note type="speaker">
            Anf. 22 Näringsminister MAUD OLOFSSON (c):
          </note>
          <note>
            Fru talman! Låt mig först få beklaga den dubbelbokning som är
            och som innebär att jag helst ska vara på EU-nämnden samtidigt
            som jag är här och svarar på interpellationer. Jag vill bara göra
            det klart att jag gör vadhelst riksdagen säger åt mig, men jag
            kan inte vara på två ställen samtidigt. Det är min begränsning.
          </note>
          <note>
            Därför är jag här och svarar på interpellationer och medverkar
            inte i EU-nämnden just nu. Det är jag den första att beklaga,
            men jag vill förklara att det inte är jag som fattar besluten
            om det. Det måste riksdagen själv fatta beslut om.
          </note>
          <note>
            Fru talman! Roland Bäckman har frågat mig vilka åtgärder jag
            kommer att vidta för att öka förutsättningarna för träindustrin
            i Norrland och för alla människor som livnär sig inom området.
          </note>
          <note>
            Vidare har Lars U Granberg frågat mig om vilka åtgärder jag avser
            att vidta för att jobben på Lövholmens och Malå sågverk tryggas
            och vilka åtgärder jag avser att vidta för att sågverkens framtid
            i Norrland över huvud taget tryggas. Frågorna ställs mot bakgrund
            av produktionsanpassningar inom Setra.
          </note>
          <note>
            Frågornas likartade karaktär har gjort att de här besvaras gemensamt.
          </note>
          <note>
            Låt mig inleda med att säga att jag delar Roland Bäckmans och
            Lars U Granbergs uppfattning att träindustrin är en mycket viktig
            näring för Norrland. Regeringen är medveten om svårigheterna och
            känner ett stort ansvar i nuvarande situation. Vi arbetar därför
            mycket målmedvetet med att genomföra förbättringar av Sveriges
            företagsklimat och för att säkerställa arbetstillfällen i hela
            Sverige.
          </note>
          <note>
            Vad gäller Setra specifikt vill jag understryka att det bara
            till 50 procent ägs av Sveaskog. Staten äger i sin tur 100 procent
            av Sveaskog.
          </note>
          <note>
            När det gäller omfattningen av Setras framtida verksamhet har
            jag förstått att bolaget, precis som många övriga bolag i landet,
            behöver anpassa produktionen till den rådande konjunkturen. Som
            en följd av detta tog Setras styrelse den 3 februari beslutet
            att avveckla sågverken i Lövholmen och Färila.
          </note>
          <note>
            Det är bara att beklaga att avvecklingar måste ske, men i fråga
            om operativa beslut, som exempelvis omfattning av produktionskapacitet,
            vilar det helt på styrelse och ledning i respektive bolag att
            fatta dessa.
          </note>
          <note>
            När det gäller Lars U Granbergs fråga om vilka åtgärder jag avser
            att vidta för att trygga sågverkens framtid i Norrland är min
            fasta övertygelse att detta kan uppnås genom en aktiv skogspolitik
            med ökad produktion och förädling och förbättrade förutsättningar
            för företagande.
          </note>
          <note>
            Vad specifikt avser insatser för träindustrin vill jag särskilt
            lyfta fram kommittén Nationella träbyggnadsstrategin som verkat
            sedan år 2004. Syftet med denna har varit att bidra till ökad
            konkurrens inom byggandet, ökad sysselsättning och regional utveckling
            samt att tillvarata träbyggandets miljöfördelar.
          </note>
          <note>
            Intresset för träbyggnad har ökat under åren, och nya samarbets-
            och upphandlingsformer har utvecklats. Ny kunskap har dessutom
            tagits fram kring trä som byggnadsmaterial, och denna har kommit
            till användning på lärosätena och i en ny byggutbildning i Dalarna.
            Kommittén har slutrapporterat uppdraget den 1 december 2008, och
            avsikten är att de erfarenheter som gjorts ska tillvaratas via
            Delegationen för hållbara städer som regeringen nyligen tillsatt.
          </note>
          <note>
            Regeringen har även vidtagit en rad andra konkreta åtgärder för
            att underlätta en gynnsam utveckling inom de skogsbaserade näringarna.
            Regeringen har lagt fram en proposition om skogspolitiken som
            bland annat syftar till att öka råvarutillgången. Vidare har regeringen
            tillfört resurser för att förbättra möjligheten att få tillgång
            till välutbildad arbetskraft. I propositionen Ett lyft för forskning
            och innovation görs en kraftfull satsning på forskning och innovation
            som innebär att det statliga stödet från och med år 2009 successivt
            ökar för att år 2012 nå en permanent förstärkning om totalt 5
            miljarder kronor.
          </note>
          <note>
            Regeringen har genomfört en rad olika åtgärder för att underlätta
            för företagande i alla branscher. Det anser vi vara det bästa
            sättet att få fler att vilja starta företag men också att öka
            möjligheterna till tillväxt i hela Sverige.
          </note>
          <note type="speaker">
            Anf. 23 LARS U GRANBERG (s):
          </note>
          <note>
            Fru talman! Låt mig först säga att det väl inte är några problem
            för Maud Olofsson vid dubbelbokning att ställa in interpellationssvar
            och skjuta dem på framtiden. Det har hänt förut. Den interpellation
            som jag har ställt har jag ställt förut och fick den flyttad ett
            antal gånger. Så den möjligheten har ju ministern i stället för
            att påpeka det på något sätt mot oss som är interpellanter.
          </note>
          <note>
            Jag tackar för svaret. Det hör till saken att man ska göra det.
            Men svaret känns något gammalt. Jag skulle vilja likna det vid
            en vägskylt, om man kör in i en by där det står Årets by 2006
            och vi nu lever i 2009.
          </note>
          <note>
            Också ett ovanförskap känns i svaret. Beslut är redan fattat
            om nedläggning av två enheter i ett läge där varslen är väldigt
            starka och hårda. Det här är människor av kött och blod, Maud
            Olofsson, som nu hamnar i arbetslöshet mest troligt. Sju av tio
            varsel faller ut i arbetslöshet. Det är de siffror vi har fått
            senast.
          </note>
          <note>
            Låt mig lyfta fram några människor från Lövholmens såg. En 53-årig
            man har jobbat på sågen i hela sitt liv. Han är värd ett mer mänskligt
            svar än att regeringen jobbar för ett bättre företagsklimat.
          </note>
          <note>
            Ta paret där bägge jobbar på Lövholmens såg. Bägge två är nu
            varslade och kommer att gå ut i arbetslöshet. De har köpt hus
            nyss. De har bildat familj och fått barn nyss. De vill gärna höra
            något annat än att Maud Olofsson ska säkerställa arbetstillfällena
            i hela Sverige.
          </note>
          <note>
            Nej, Maud, att säga att regeringen inte har ett ansvar även när
            det handlar om det operativa i Setra är fel. Maud Olofsson som
            näringsminister har ansvar för att utveckla näringen som sådan.
          </note>
          <note>
            Hon har också ett ansvar för den största ägarens innehav av skattebetalarnas
            egendom, skogen, skogsråvaran och prissättningen på den. Setra
            väljer nu att lägga ned verksamhet och ta bort kapacitet. Det
            är det som händer.
          </note>
          <note>
            Jag skulle vilja att man från regeringens sida är lika tuff mot
            Setra som man är mot Saab och Volvo när det handlar om att hitta
            nya ägare. Nej, när det gäller Setra styckar man verksamheten,
            och så är det den brända jordens politik. Så fungerar det statliga
            ägandet under Maud Olofsson: ett krav mot den privata näringen,
            inget ansvarstagande över huvud taget för det statliga ägandet.
          </note>
          <note>
            Vad händer nu, Maud, med kapaciteten? Du säger i svaret att ni
            ska jobba för ökad tillväxt av råvara. Men till vilken nytta?
            Vi avvecklar sågverkskapacitet kraftigt i vårt land just nu. Sveaskog
            börjar nu exportera mer och mer skog direkt till andra länder.
            Är det det vi ska öka råvaran för, för att vi bara ska leverera
            timmer till andra länder? Eller ska vi ha någon vidareförädling
            kvar i Sverige, i vårt land?
          </note>
          <note>
            Vidareförädling kan man göra på olika sätt. Setra har inskrivet
            att man ska öka vidareförädlingen i sin verksamhet. Det kan man
            göra på olika sätt. Man kan se till att investera, att ägaren
            går in, att Maud ger direktiv till Sveaskog att ta en större plats
            i Setra.
          </note>
          <note>
            Jag tror att det kommer att behövas en sådan insats från Maud
            Olofssons sida inom kort och då också ett direktiv om ökad vidareförädling.
          </note>
          <note type="speaker">
            Anf. 24 ANDRE VICE TALMANNEN:
          </note>
          <note>
            Jag kan informera Lars U Granberg och Roland Bäckman om att det
            har blivit en förändring i tiderna för EU-nämnden. Det handlar
            alltså inte alltid om dubbelbokningar.
          </note>
          <note>
            Jag vill också påminna om att det står i riksdagsordningen att
            man vid debatterna i kammaren talar genom talmannen. Interpellationen
            är alltså med näringsminister Maud Olofsson just nu.
          </note>
          <note type="speaker">
            Anf. 25 ROLAND BÄCKMAN (s):
          </note>
          <note>
            Fru talman! Jag vet inte om jag förstod det sista riktigt. Jag
            beklagar djupt om jag har bidragit till att störa näringsministern
            i arbetet. För mig är Norrland också viktigt. Det vill jag säga
            inledningsvis. Interpellationen blev ju också flyttad en vecka
            framåt, för min del.
          </note>
          <note>
            Jag vill i alla fall tacka näringsministern för svaret även om
            jag inte på något vis känner mig nöjd med detta.
          </note>
          <note>
            Förutsättningarna för att bedriva träföretagande i Norrlands
            inland har drastiskt försämrats de senaste åren. Jobben försvinner,
            Maud Olofsson. Dagligen kan man läsa om en bransch i kris, där
            varslen haglar över människor som är verksamma inom träindustrins
            och träförädlingens område. En för Norrland så viktig näring som
            skogsindustrin håller på att försvinna. Arbetslösheten ökar lavinartat,
            och förutsättningar för familjer, vuxna och barn att bo kvar,
            leva och verka håller på att försvinna helt i denna region.
          </note>
          <note>
            Setra är det senaste i raden av företag som lägger ned sin verksamhet
            i Norrlands inland. Setra har beslutat att verksamheten vid Färila
            sågverk ska upphöra redan den 30 juni 2009. För en liten bygd
            som Färila med ett par tusen invånare är det naturligtvis en katastrof
            att sågen stängs och att 70 anställda tvingas sluta sina arbeten.
            Den snabba avvecklingen innebär dessutom att det blir mycket svårt
            att hitta ny sysselsättning till berörda i en kommun som Ljusdal.
          </note>
          <note>
            Jag tror att näringsminister Maud Olofsson har mycket att vinna
            på att göra ett besök i Norrlands inland. Många efterfrågar detta,
            fru talman. Senast i morse på tv-nyheterna var det anställda som
            frågade efter ett besök från regeringen eller Maud Olofsson.
          </note>
          <note>
            Samtidigt som beslutet att lägga ned Färilasågen presenterades
            varslades ytterligare personer i träförädlingsföretaget Kährs
            som tillverkar golv. För en kommun som Ljusdal med en extra känslig
            arbetsmarknad, där många är beroende av skogen och de arbetstillfällen
            den genererar, innebär de senaste dagarnas beslut en tragedi.
            Jag tror att både Färilasågen, Kährs och kommunalråden i Ljusdal
            under nu rådande situation skulle uppskatta ett besök av näringsministern.
          </note>
          <note>
            Jag skulle gärna vilja höra om näringsministern kommer att göra
            ett besök eller om hon tycker att det saknar betydelse.
          </note>
          <note>
            Förutom att många människor blir arbetslösa inom träindustrin
            berörs samtidigt naturligtvis också andra branscher. Transportnäringen
            berörs direkt av försämrade förutsättningar för träindustrin.
            Även handeln kommer ganska snart att drabbas, eftersom köpkraften
            minskar när människor får mindre pengar att röra sig med. Den
            kommunala verksamheten står inför stora besparingar på grund av
            minskade skatteintäkter. För Ljusdals kommun med långa avstånd
            och där en stor del av befolkningen består av äldre blir det naturligtvis
            minst sagt en utmaning.
          </note>
          <note>
            Fru talman! Jag undrar om näringsministern och den borgerliga
            regeringen kommer med några som helst åtgärder för att rädda träindustrin
            i Färila, Gävleborg och Norrland. Kommer det några stimulanspaket?
            Blir det några fler utbildningsplatser för att möta alla uppsägningar
            som kommer?
          </note>
          <note type="speaker">
            Anf. 26 Näringsminister MAUD OLOFSSON (c):
          </note>
          <note>
            Fru talman! Att säga att det var två saker i riksdagen som hände
            samtidigt var inte någon kritik mot interpellanterna. Jag tycker
            att detta är en fråga som måste lösas av riksdagens ledning och
            inte av interpellanterna eller mig. Jag kan bara inte vara på
            två ställen samtidigt. Det var verkligen inte tänkt som någon
            kritik mot er.
          </note>
          <note>
            Låt mig därefter säga att den här och många andra debatter visar
            hur komplicerat det är med statligt ägande. I grunden tycker ju
            Socialdemokraterna att vi ska ha andra avkastningskrav på statliga
            bolag än på privata bolag. Då vill jag bara meddela att resultatet
            av det tankesättet blir att skattebetalarna som äger dessa bolag
            inte har rätt att få samma avkastning på sina pengar som privata
            aktieägare har när de går in.
          </note>
          <note>
            Jag tycker inte att det är rätt, för ska det vara någon mening
            med att ha statliga bolag måste vi ställa avkastningskrav på dem.
            Vi kan inte tillåta att dessa företag drivs år ut och år in och
            inte ger den avkastningen. För att vara alldeles ärlig hade även
            ni avkastningskrav på de statliga bolagen när ni satt i regeringsställning.
          </note>
          <note>
            Organisationen ser ut så att det är styrelsen som bär ansvar.
            Det är Setras styrelse som fattar besluten, och ytterst är det
            också Sveaskog som äger Setra som tar ansvar för detta, med ordförande
            Göran Persson i spetsen. Jag har fullt förtroende för att de klarar
            av att fatta beslut på ett bra sätt.
          </note>
          <note>
            Jag tycker att vår roll som statlig ägare är att försöka hitta
            bra lösningar på den här typen av frågor i kontakt med lokalbefolkningen,
            kommuner och andra, och jag vet också att man försöker ha en bra
            dialog.
          </note>
          <note>
            Det är klart att varsel och uppsägningar drabbar människor. Jag
            vet att Norrland har det bekymmersamt; jag bor ju där själv, så
            jag vet rätt väl vad som händer och sker i Norrland. Men vi begär
            ändå inte att privata företag ska fortsätta att bedriva sin verksamhet
            år ut och år in om de inte kan leverera en vinst. Det går nämligen
            inte att driva företag så, inte heller med statliga bolag. Därför
            måste man ta itu med de problem Setra har.
          </note>
          <note>
            Vi försöker att möta dessa varsel, men först ska jag säga att
            det är en finanskris som är global och som en del beskriver som
            den värsta på hundra år. Det är klart att Sverige blir drabbat
            av detta, men tack vare regeringens politik har vi faktiskt klarat
            oss mycket bättre än många andra länder. Vi har mer inkomster,
            vi kan investera för framtiden i infrastruktur, i utbildning,
            i forskning, i klimat- och energiinvesteringar.
          </note>
          <note>
            Flera av dessa saker har till följd att näringslivsklimatet blir
            bättre också i Norrland. Till exempel sänkta arbetsgivaravgifter
            är en alldeles utmärkt present till alla företagare som vill anställa.
          </note>
          <note>
            Det som också är viktigt att säga är att det är klart att vi
            måste förädla mer. Det är en gammal diskussion. I hela skogsnäringen,
            från produktion av skog till förädlingsdelen, är det viktigt att
            öka produktionen med gödsling, med bättre plantmaterial och allt
            sådant. Där är Sveaskog otroligt aktiva. Vi måste få ett effektivare
            uttag av skogen. Där är Sveaskog också med för att ta fram effektivare
            maskiner och annat. Men vi måste också se till att vi får mer
            förädlade produkter, och detta hänger på att företagare av kött
            och blod vill göra detta och att vi stimulerar genom den skogspolitik
            vi nu genomför. Det är en bra fråga.
          </note>
          <note>
            Det som skulle vara intressant att veta är vad Socialdemokraterna
            vill. Sedelpressen är ju i gång i varje fråga som jag är här och
            besvarar. Det finns oändligt med resurser, och ni behöver inte
            se till att plus och minus går ihop. Men det måste vi i regeringen
            göra, för att ta ansvar för statsfinanserna skapar trygghet och
            säkerhet för framtiden. Ni är i opposition och sätter bara i gång
            sedelpressen.
          </note>
          <note type="speaker">
            Anf. 27 LARS U GRANBERG (s):
          </note>
          <note>
            Fru talman! Jag ber om ursäkt. Jag hade för mig att jag inledde
            med fru talman. Självfallet ska jag rikta mig till talmannen.
          </note>
          <note>
            Jag ska svara på frågorna direkt, Maud. Vi socialdemokrater ska
            ta större ansvar för personalen än vad den nuvarande regeringen
            gör. Vi ska också se till att ett statligt ägande i Setra blir
            starkare.
          </note>
          <note>
            Jag har en fråga om avkastningskrav. Jag förstår mig inte riktigt
            på det. Jag tog inte upp de frågorna. Ska jag tolka detta som
            något slags svar på den politik som förs inom Setra? Man är inte
            öppen för att släppa verksamhet vidare.
          </note>
          <note>
            Jag kan förstå det svar som Maud levererade, nämligen att Setra
            vill göra sin verksamhet lämpad för den produktion som behövs.
            Om det vore sanningen finns inget som säger att man inte kan släppa
            in andra ägare.
          </note>
          <note>
            Sedan var det frågan om vidareförädling. Jag hann inte med den
            frågan förra gången. Vidareförädling kan ske på olika sätt. Setra
            har inskrivet att man ska öka vidareförädlingen. Så var det också
            uttalat när de tog över sågverksrörelsen från Assi Domän. Det
            går att öka produktionen där vidareförädling inte sker. Då ökar
            den procentuella vidareförädlingen inom Setragruppen. Då har man
            nått ett mål någonstans. Men den totala vidareförädlingen i sågverksrörelsen
            i Sverige ökar inte med den typen av verksamhet.
          </note>
          <note>
            Jag sade till Maud att jag tycker att det är dags att regeringen
            börjar intressera sig för Setra och framför allt Sveaskogs roll
            inom Setra. Under den här resan har jag ställt en del frågor till
            folk som finns inom Setras verksamheter. Jag har lagt ihop ett
            litet pussel över det beslut som vi nu diskuterar. Det framgår
            tydligt att ett beslut skulle fattas på ett styrelsemöte men sköts
            framåt. Varför? Jag kan tänka mig att Sveaskog inte var speciellt
            intresserat av att fatta beslutet. De andra två ägarna var kanske
            inte med på att lägga ned Lövholmens såg i det läget. Sveaskog
            ville inte. I det läget stod det mellan två sågverk, Malå och
            Lövholmen.
          </note>
          <note>
            Under resans gång kom ett bondeoffer in kan vi kort och gott
            likna det vid Färilasågen, för att komma fram till det slutgiltiga
            beslutet.
          </note>
          <note>
            Problemet jag vill belysa är att Sveaskog, en stark ägare, också
            har inskrivet i statuterna att de inte får använda sitt 50-procentiga
            ägarskap fullt ut. Det ska vara en enig styrelse i svåra beslut.
            Det kan vara vettigt att ha det så, men frågan är hur produktivt
            det blir långsiktigt.
          </note>
          <note>
            Jag krävde av Maud Olofsson ett direktiv om ägartillskott, att
            likställa med den bilindustri som är inne i en konjunktursvacka
            och behöver resurser och pengar. Det blir svårt när ägarna har
            olika muskler. Vissa ägare har till och med en svår ekonomisk
            situation just nu. Det är därför jag vill att Maud Olofsson ska
            engagera sig i Setra och jobba för att stärka Sveaskogs roll inom
            Setra. Det är då vi kan se en utveckling av vidareförädling med
            mera inom Setragruppen. Det är en stor och viktig aktör inom sågverksindustrin
            i Sverige.
          </note>
          <note type="speaker">
            Anf. 28 ROLAND BÄCKMAN (s):
          </note>
          <note>
            Fru talman! Jag fick inga svar på mina frågor. Tänker näringsministern
            göra ett besök i Ljusdals kommun på Färilasågen, Kährs Golvtillverkning
            och hos kommunalråden? Blir det några stimulanspaket? Blir det
            fler utbildningsplatser som kan möta behoven utifrån nuvarande
            arbetslöshet?
          </note>
          <note>
            Det är bra att ministern kommer från Norrland. Det känns som
            att det förpliktar.
          </note>
          <note>
            Hemma i Ljusdals kommun där Färilasågen är belägen står alla
            upp för att ett lönsamt sågverk med kompetent personal ska finnas
            kvar. Socialdemokrater och centerpartister kämpar sida vid sida
            för sågens överlevnad. Jag tror till och med att det moderata
            oppositionsrådet sagt att han håller med. Tillsammans ställer
            man alltså krav på näringsministern och regeringen om att något
            måste göras från statens sida för att rädda sågen och för att
            rädda Norrlands inland.
          </note>
          <note>
            Fru talman! Jag funderar givetvis på vad näringsministern har
            att säga till alla lokala politiker i Ljusdals kommun som kämpar
            för sågverkens, företagens och kommunens överlevnad i det läge
            vi befinner oss i nu. Givetvis funderar jag också på vad näringsministern
            har för budskap till kommunalråden i Ljusdal, varav ett är med
            i Centerpartiet.
          </note>
          <note>
            Fru talman! Skogs- och Träfackets förbundsordförande berättade
            häromdagen för Ljusdals-Posten att förbundet uppvaktat regeringen
            gång på gång om situationen inom träindustrin. Hittills har man
            inte ens blivit bemött med ett skriftligt svar detta trots att
            man har arbetsgivarparten med sig i sina krav på åtgärder.
          </note>
          <note>
            Fru talman! Jag funderar givetvis på vad regeringens ointresse
            för att träffa Skogs- och Träfacket beror på. Jag funderar också
            på varför Maud Olofsson inte träffar Träfacket.
          </note>
          <note>
            Socialdemokraterna föreslår jobbstimulanser och kraftiga utbildningsinsatser,
            exempelvis genom investeringar i förnybar energi. Vi har också
            föreslagit 50 000 fler utbildningsplatser än regeringen. Socialdemokraterna
            vill också skjuta till medel för att kommuner och landsting ska
            klara den kris som vi har hamnat i. Regeringen har hittills inte
            gjort någonting.
          </note>
          <note>
            Jag tycker att det är bra att ministern har lite visioner och
            tankar om vad som behöver göras i framtiden. Men jag är intresserad
            av vad näringsministern och regeringen tänker göra i dag, i morgon
            och i nästa vecka när det gäller träindustrinäringen. Det känns
            som att det är akut. Vad kan träindustrinäringen förvänta sig
            från regeringen?
          </note>
          <note>
            Varför träffar inte regeringen Skogs- och Träfacket för ett samtal?
            De vill beskriva hur de ser på krisen. Det är förvånande.
          </note>
          <note type="speaker">
            Anf. 29 Näringsminister MAUD OLOFSSON (c):
          </note>
          <note>
            Fru talman! Den här debatten visar hur det statliga ägandet blir
            komplicerat. Vi försöker hålla en affärsmässighet också när det
            gäller det statliga ägandet. Vi tycker inte att vi ska äga alla
            dessa bolag. Det är svårt att skilja på den politiska rollen och
            ägarrollen.
          </note>
          <note>
            Om vi inte har avkastningskrav på bolagen innebär det i praktiken
            att vi ska ta skattemedel från andra verksamheter, lärare, sjuksköterskor,
            poliser, och lägga in i dessa bolag som inte levererar tillräcklig
            avkastning eller går med förlust. Det är intressant att veta vilka
            områden Socialdemokraterna är beredda att ta pengar från för att
            lägga in i bolaget, när ni inte tycker att styrelsen ska fatta
            nödvändiga beslut som gör att det går att leverera en tillräcklig
            avkastning. Vilken verksamhet är det fråga om? Är det lärarlöner,
            poliser, sjuksköterskor? Är det därifrån ni ska ta pengar? Ni
            säger samma sak när det gäller fordonsindustrin. Där finns det
            också obegränsat med pengar.
          </note>
          <note>
            Men det finns inte obegränsat med pengar. Man måste prioritera.
            Det är en politikers viktigaste uppgift hur obekväm den än är.
          </note>
          <note>
            Organisationen av Setra och beslutförheten är en rest av er egen
            politik. Det var ni som kom överens om de villkoren inte jag.
            Vi försöker få ordning på allt detta så att det går att ha en
            kraftfull styrning i bolagen.
          </note>
          <note>
            Vi har också sett till att Sveaskog har en bra ledning. Vi har
            bytt ordförande. Göran Persson, tidigare statsminister, är numera
            ordförande i Sveaskog. Jag har fullt förtroende för att han både
            tar ansvar för ekonomin och sköter det här på ett bra sätt visavi
            orterna och människorna som jobbar i bolagen och så vidare. Det
            är hans ansvar. Jag tror att det vore bra om ni var intresserade
            av att ta en djupare diskussion med Sveaskogs styrelse, ordförande
            och vd. Det ger en bättre inblick i hur Sveaskog tänker.
          </note>
          <note>
            Vi tänker inte ge ägartillskott till Sveaskog. De har heller
            inte begärt det. Vi tycker att vi vill prioritera det som är välfärdens
            kärna. Det är en viktig principiell skillnad att vi prioriterar
            den medan ni är beredda att ge pengar till att täcka underskott.
          </note>
          <note>
            Kommer det ett stimulanspaket? Regeringen har levererat 40 miljarder
            i investeringar i en tid när nästan alla andra gör neddragningar.
            Då levererar vi ett stimulanspaket som innebär 40 miljarder i
            investeringar. Det är forskning och utbildning. Det är forskning
            och innovation. Det är utbildningsåtgärder för att möta människor
            som blir arbetslösa. Det är arbetsmarknadsåtgärder. Det är företagsåtgärder.
            Det är infrastruktur. Det är energi- och klimatinvesteringar.
            Det är en lång rad åtgärder, plus att vi stärker skattekraften
            för människor. Man får en inkomstförstärkning detta år tack vare
            att vi sänker skatterna, vilket naturligtvis ökar enskilda människors
            möjligheter att klara sig också i en svår tid.
          </note>
          <note>
            Vi har också förbättrat lånemöjligheterna för företag som har
            det bekymmersamt och som inte har fått lån från banker och andra.
            Almi har fått ta ett ökat ansvar. Vi har tillfört 2 miljarder
            kronor extra till detta. Vi har stärkt Svensk Exportkredit. Här
            finns träindustrin som naturligtvis behöver hjälp om man ska göra
            affärer utomlands.
          </note>
          <note>
            Men i grunden handlar hela skogsnäringen om hur vi ska kunna
            använda våra resurser och förädla dem så att vi får ett bättre
            uttag. I det stycket tycker jag att det som händer på energiområdet
            är någonting bra för svensk skogsindustri eftersom det nu kommer
            lite nya produkter som det finns global efterfrågan på. Då ska
            vi också hålla oss framme. Här har Norrlands inland och landsbygden
            i stort en jättemöjlighet att vara med och skapa framtida jobb.
          </note>
          <note type="speaker">
            Anf. 30 LARS U GRANBERG (s):
          </note>
          <note>
            Herr talman! Ni prioriterar sänkta skatter, Maud Olofsson, i
            en storleksordning som nu gör att ni får börja låna till det.
            Den särskilda debatten före denna interpellationsdebatt handlade
            om det. Det är någonting som vi socialdemokrater inte gör.
          </note>
          <note>
            Jag delar Maud Olofssons syn på energin. Det borde då oroa näringsministern
            att Setra lägger ned ett sågverk som är väldigt hårt kopplat till
            Energitekniskt Centrum och utveckling av DME eller biodiesel från
            hartsoljeproduktion. Man är leverantör av råvara från sågverket
            till det pappersbruk där man kanske först i världen kommer att
            utveckla svartlutsförgasning. Det borde oroa näringsministern.
          </note>
          <note>
            Jag blev lite förvånad över det som sades om att vi inte skulle
            lita på Göran Persson. Jag litar fullständigt på Göran Persson.
            Jag har suttit i riksdagen under hans tid som statsminister, och
            jag tycker att han var fullgod som statsminister, och jag tror
            att han är en jätteduktig ordförande i Sveaskog.
          </note>
          <note>
            Det som debatten nu handlar om är ägarkapital till Setra. Sveaskog
            tycker jag klarar sig hyfsat bra under Göran Persson. Näringsministern
            kan göra det via regleringsbrev till Sveaskog och sedan se till
            att Sveaskog tar sig an en större del i Setra. Jag tror att det
            kommer att behövas. Maud Olofsson vet nog att det inom kort kommer
            att ske en omorganisation av ägandet i Setra. Jag tror att det
            är dags att näringsministern redan nu börjar förbereda sig på
            det. Det välkomnar vi. Jag välkomnar det ökade statliga insteget
            i Setra.
          </note>
          <note type="speaker">
            Anf. 31 ROLAND BÄCKMAN (s):
          </note>
          <note>
            Herr talman! Det stimulanspaket som ministern talar om är inte
            tillräckligt. Det kan man fråga människorna hemma i Norrland om.
          </note>
          <note>
            Massafabrikerna i Norrland varslar. Regeringen reagerar inte.
            Sågverken lägger ned verksamhet i Norrland. Regeringen reagerar
            inte. Träförädlingsindustrin i Norrland håller på att gå under.
            Regeringen reagerar inte. Transportnäringen, handeln, olika underleverantörer,
            småföretagare och kommuner uppe i Norrland skriker på hjälp. Men
            regeringen tror tydligen fortfarande att om den som är i störst
            behov av stöttning kläms åt ännu lite till löser det sig.
          </note>
          <note>
            Herr talman! Norrland förblöder. Regeringen tittar åt ett annat
            håll. De som bor i Norrland har också barn och barnbarn som de
            hoppas får en trygg uppväxt. Vuxna måste då ha ett arbete att
            gå till, och det måste finnas tillräckligt med utbildningsplatser
            och speciella stimulanspaket i kristider.
          </note>
          <note>
            Herr talman! Jag skulle vilja säga följande till näringsministern:
            Nu är det hög tid att infria löftet om alla jobb som ni lovade
            i valrörelsen 2006. Nu är det hög tid att gå från ord till handling.
          </note>
          <note>
            Jag har fortfarande lite talartid kvar, och eftersom jag inte
            har fått svar på mina frågor upprepar jag dem.
          </note>
          <note>
            Tänker näringsministern göra ett besök i Norrlands inland? Blir
            det några fler utbildningsplatser? Kommer näringsministern att
            träffa skogs- och träfacken för att höra deras syn på situationen?
            Och vad tänker näringsministern göra i dag, i morgon och i nästa
            vecka för att lösa detta?
          </note>
          <note type="speaker">
            Anf. 32 Näringsminister MAUD OLOFSSON (c):
          </note>
          <note>
            Herr talman! Under de senaste åren sedan vi tog över regeringsmakten
            har klyftorna mellan Norrland och övriga Sverige minskat. Det
            är tack vare att vi har satsat så mycket resurser för att skapa
            fler jobb. Sedan har vi fått den kanske värsta globala finanskrisen
            på 100 år. Den kommer att drabba Norrland och även andra delar
            av Sverige.
          </note>
          <note>
            Vi för en generell politik som gör att vi kan få tillväxt också
            framöver. 40 miljarder kronor finns för de investeringar som vi
            gör. Om ni socialdemokrater tycker att 40 miljarder är lite då
            tycker jag inte att ni ska ha ansvar för pengar. Jag tycker att
            det är jättemycket pengar.
          </note>
          <note>
            Då måste följande fråga ställas: Vad kan vi göra för att åstadkomma
            en positiv utveckling och ladda för högkonjunkturen? Här finns
            alla de saker som jag har räknat upp. Här finns utbildning, forskning
            och innovation, en stark energi- och klimatpolitik, infrastrukturåtgärder
            och sänkta arbetsgivaravgifter.
          </note>
          <note>
            Vad är ert svar? Ni vill höja arbetsgivaravgifterna för till
            exempel unga människor. Ni vill straffa ut de unga människor som
            kanske är Norrlands framtid. Det är ert svar.
          </note>
          <note>
            Det andra svaret som ni ger är att ni har hur mycket pengar som
            helst. Det är bara att sätta i gång sedelpressen. Det finns inte
            en debatt här i riksdagen där ni inte har mer pengar. Snälla ni,
            det är oansvarigt. Det går inte att bete sig på det sättet annat
            än i opposition.
          </note>
          <note>
            Om ni fortsätter så här kommer ni att bevisa för svenska folket
            att ni inte är kapabla att leda Sverige.
          </note>
          <note>
            Att ta ansvar för ekonomin, i synnerhet i svåra tider, är det
            viktigaste som vi kan göra. Det är också någonting som är viktigt
            för våra barn och barnbarn.
          </note>
          <note>
            Sedan tror jag att vi när det gäller hela förädlingsdelen ska
            möta de människor som blir arbetslösa på ett bra sätt med utbildning,
            med arbetsmarknadsåtgärder men också med en omställning till någonting
            nytt som blir hållbart när högkonjunkturen kommer. Det är det
            som vi ska göra här och nu. Tack och lov har vi mer resurser än
            många andra att göra saker och ting. Dessa resurser ska vi också
            använda för att möta människors oro och utveckla alla delar av
            Sverige.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 2008/09:315 om bankernas och övriga
            finansinstituts samhällsansvar
          </note>
          <note type="speaker">
            Anf. 33 Statsrådet MATS ODELL (kd):
          </note>
          <note>
            Herr talman! Jacob Johnson har frågat vilka ytterligare åtgärder
            finansministern avser att vidta för att bankerna ska ta sitt samhällsansvar
            samt om finansministern är beredd att tillsätta en finanskommission.
          </note>
          <note>
            Arbetsfördelningen i regeringen är sådan att det är jag som ska
            svara på interpellationen.
          </note>
          <note>
            Den globala finanskrisen har påvisat ett antal brister när det
            gäller investerarnas riskbedömningar och de finansiella institutens
            interna styrning, kontroll och riskhantering. Även vissa ersättningssystem
            till ledningspersoner i finansiella institut har bidragit till
            för stort risktagande och överdriven utlåning.
          </note>
          <note>
            Finanskrisen har också visat att det finns luckor och svagheter
            i befintliga regelverk och i den gränsöverskridande finansiella
            tillsynen. Ett exempel är de i huvudsak oreglerade kreditvärderingsinstitutens
            centrala roll och de brister som krisen avslöjat i deras riskbedömningar.
            Behovet av ökad transparens är starkt och det gäller generellt
            inom hela systemet.
          </note>
          <note>
            Krisen har därtill tydligt visat på det finansiella systemets
            internationella och globala karaktär. Likviditets- och finansieringsproblem
            inom avgränsade områden riskerar att sprida sig snabbt. Bristen
            på transparens och otillräcklig information har medfört att även
            i grunden stabila regioner och institut har drabbats när det viktiga
            ömsesidiga förtroendet mellan aktörerna försvunnit.
          </note>
          <note>
            En slutsats jag drar är att regler och tillsyn i allt högre grad
            måste bygga på gemensamma, internationellt utformade överenskommelser
            och riktlinjer. Därför är arbetet inom EU:s olika finansiella
            kommittéer för en stabilare, mindre riskbenägen och mer ansvarstagande
            finansiell sektor helt centralt. Regelverken är i hög grad gemensamma
            inom EU, och arbetet att harmonisera dem ytterligare fortskrider.
            Det står därtill klart att den finansiella regleringen måste ses
            i ett bredare internationellt perspektiv och att EU i högre grad
            måste samarbeta med andra internationella organisationer och parter.
          </note>
          <note>
            Regeringen ger hög prioritet åt EU-arbetet och har höjt ambitionerna
            när det gäller Sveriges bidrag till processerna som formar den
            finansiella sektorns reglering och tillsyn. Här anser jag att
            det finns ett starkt intresse för Sverige att driva frågor om
            lämpliga principer för sunda ersättningssystem. Stabilitet och
            långsiktighet måste bättre genomsyra den interna styrningen och
            affärskulturen i den finansiella sektorn, inte bara i Europa utan
            också i andra delar av världen.
          </note>
          <note>
            Regeringen har i samband med garanti- och kapitalstödsprogrammen
            ställt tydliga krav på de svenska instituten om begränsningar
            i ledande medarbetares löner och bonusar. Men krisen har också
            gett anledning för instituten, såväl i Sverige som internationellt,
            att själva se över sina ersättningsprogram. Jag ser det som en
            välkommen början till en långsiktig reformering av löne- och bonussystemen
            i finanssektorn.
          </note>
          <note>
            Jag är samtidigt övertygad om att effektiva finansiella system
            i grunden måste bygga på privata företag och på mångfald. Under
            finanskrisen har stödåtgärder i flera länder lett till ett ökat
            statligt ägande. Även i Sverige har ett institut Carnegie temporärt
            fått övertas av staten för att undvika fallissemang och de spridningseffekter
            som då kan uppstå på de finansiella marknaderna. Det statliga
            ägandet har i samtliga fall bedömts vara nödvändigt för att upprätthålla
            finansiell stabilitet och för att ge möjlighet till nödvändiga
            omstruktureringar. När omständigheterna medger är avsikten dock
            att instituten ska återgå i privat ägo, vilket också skett med
            Carnegie.
          </note>
          <note>
            Jag välkomnar en fördjupad samhällsdebatt särskilt i frågor om
            institutens ansvarstagande och affärskultur. Den debatten är redan
            här. Mot bakgrund av att de finansiella regelverken i allt högre
            grad måste bygga på gemensamma, internationella regler och utarbetas
            i en gemensam arbetsprocess ställer jag mig tveksam till att regeringen
            ska tillsätta en svensk finanskommission. Frågorna finns på bordet
            i EU och vidare internationellt men också i Sverige. Jag vill
            här erinra om att den så kallade Förtroendekommissionen redan
            2004 i en bred analys och diskussion behandlade många av de frågor
            som nu aktualiseras.
          </note>
          <note>
            Jag är förhoppningsfull, herr talman, om att den diskussion som
            startat både inom den finansiella sektorn och i olika reglerande
            internationella organ ska ge resultat de närmaste åren. Målet
            måste vara att lägga grunden till ökad långsiktighet och stabilitet
            i det finansiella systemet. De samhällsekonomiska vinsterna borde
            vara stora om det målet uppnås.
          </note>
          <note type="speaker">
            Anf. 34 JACOB JOHNSON (v):
          </note>
          <note>
            Herr talman! Du kan lita på mig, jag vet vad jag gör, jag är
            inte bankdirektör.
          </note>
          <note>
            Så sjöng Tomas Ledin för ett femtontal år sedan, i kölvattnet
            på den förra bankkrisen i början av 90-talet. Historien upprepar
            sig, kan man säga, så Ledins gamla hit borde vara en favorit i
            repris.
          </note>
          <note>
            Även om man inte kan lägga allt ansvar för dagens finanskris
            på bankdirektörerna är bankdirektörerna och deras löne- och anställningsförmåner
            en del av ett system som måste anses ha sett sitt bäst-före-datum
            passera. Bankdirektörerna, särskilt cheferna för de största bankerna,
            tillhör gräddan av den ekonomiska eliten i Sverige. Jag har inte
            hittat aktuella uppgifter om deras löner 2008 de framgår vad jag
            kunnat se inte av bankernas bokslutskommunikéer men enligt en
            sammanställning i LO:s rapport Makteliten mycket vill ha mer varierade
            lönerna 2006 mellan 6 och 13 miljoner kronor om året. Det är 2040
            gånger så mycket som för en vanlig metallarbetare eller 3060 gånger
            så mycket som för en lågavlönad kvinna i tjänstesektorn. Det är
            inte rimligt. Det är orimligt. Det är ett systemfel.
          </note>
          <note>
            Visst kan jag förstå frestelsen. Om man läser storbankernas bokslutsredovisningar
            för 2008 ser man att vinsterna ligger mellan 11 och 35 miljarder
            och att det så kallade räntenettot har ökat med mellan 13 och
            23 procent. Det är klart att några miljoner hit eller dit till
            bankdirektörer kan ses som en försumbar kostnad. Men våra storbanker
            är ju något slags privata oligopol i toppen av vårt ekonomiska
            system. De är kärnan i en samhällelig infrastruktur som enligt
            min åsikt måste stå under stark samhällelig kontroll och där staten
            även borde vara en stark aktör och ägare.
          </note>
          <note>
            Man skulle kunna jämföra med statliga Vattenfall på energisidan.
            Det handlar också om en avgörande samhällelig infrastruktur. I
            det fallet verkar vi faktiskt också vara överens tvärsöver blockgränserna
            om värdet av statligt ägande.
          </note>
          <note>
            Herr talman! Finanshandelsminister Mats Odell diskuterar frågan
            på en lägre och kanske mer konkret nivå. Han talar om brister
            i investerares riskbedömningar, ersättningssystem som bidragit
            till för högt risktagande med mera. Lösningen handlar enligt Odell
            om gemensamma, internationella regler, inom EU och globalt. Stabilitet
            och långsiktighet ska genomsyra affärskulturen. Det här tycker
            jag är bra saker som naturligtvis måste utvecklas.
          </note>
          <note>
            Mats Odell säger dock också att han är övertygad om att dessa
            finansiella system måste bygga på privata företag och på mångfald.
            Där har vi inte samma åsikt. Tvärtom anser jag att ett statligt
            ägande skulle bidra till stabilitet inom den här sektorn.
          </note>
          <note>
            Nya regler om transparens och tillsyn är väl bra. Men, Mats Odell,
            hur utforma sådana så att de verkligen täcker riskbenägenheten?
            Dagens system bygger på stora risktaganden, skuldsättning och
            värdepapper utan materiell bas. Hur ser finanshandelsministern
            på det? Till exempel fanns det drygt 80 miljarder euro i så kallade
            derivat i Nordeas balansräkning vid årsskiftet. Finanshandelsministern
            talar om långsiktighet, stabilitet och transparens, men dagens
            system innehåller många spekulativa, kortsiktiga och ogenomskinliga
            instrument. Det behövs mer. Varför inte helt enkelt förbjuda vissa
            finansinstrument, till exempel derivaten?
          </note>
          <note type="speaker">
            Anf. 35 Statsrådet MATS ODELL (kd):
          </note>
          <note>
            Herr talman! Jag tror att Jacob Johnson och jag är överens på
            en punkt: Det kommer att bli en långtgående och djup etisk diskussion,
            i kölvattnet av den finansiella krisen, om orimliga ersättningar
            och bonusar inom finansiella institut. Sverige är härvidlag betydligt
            bättre än de flesta andra länder; det tror jag ändå att vi kan
            vara överens om. De verkliga excesserna på detta område har skett
            på annat håll än i Sverige.
          </note>
          <note>
            Jag är dock helt oenig med Jacob Johnson på en annan punkt, nämligen
            att statlig styrning av banker skulle vara lösningen. Varför har
            vi den kris som vi har i dag? Det finns många förklaringar. En
            förklaring är att det fanns en politisk välvilja från Clintonadministrationen
            där staten gick ut och talade om för de halvstatliga bolåneinstituten
            Fannie Mae och Freddie Mac att de nu skulle frångå normala principer
            och låna ut pengar till människor som egentligen inte hade förutsättningar
            att få lån till bostäder.
          </note>
          <note>
            Detta i kombination med en extrem lågräntepolitik under Alan
            Greenspans tid på Federal Reserve ledde till någonting som från
            början såg fantastiskt bra ut: Människor fick jobb. Det byggdes
            hus som aldrig förr. Människor flyttade från slumkvarter, mer
            eller mindre, in i nya bostäder. Allt var frid och fröjd. Den
            som inte var kreditvärdig skulle bli kreditvärdig när värdet på
            vederbörandes hus hade ökat, som det hade gjort hittills. Då kanske
            man skulle få låna ännu mer pengar för att också kunna köpa en
            bil.
          </note>
          <note>
            Det fungerade till den dag när värdet på fastigheterna började
            sjunka. Statliga ingripanden av den karaktär som jag tycker att
            Jacob Johnson är inne på, nämligen att staten skulle kunna ändra
            på fundamentala principer och låna ut åt olika håll på ett sätt
            som skulle innebära att den traditionella lagstiftning som vi
            har på bankområdet och de principer som gäller i en öppen ekonomi
            skulle sättas ur funktion, tror jag leder helt fel.
          </note>
          <note>
            Frågan är vad vi ska göra på hemmaplan och vad som ska ske på
            europeisk nivå. Jag var i Bryssel i går och träffade kommissionären
            Charlie Mc Creevy och diskuterade hur vi ska förbättra tillsynen
            över de finansiella instituten. Det är en väldigt viktigt sak.
            Vi var överens om att det ska ske ett arbete inom kommissionen
            det är redan ett arbete i gång för att ta fram riktlinjer för
            den här typen av ersättningar.
          </note>
          <note>
            Jag tror att vi skulle behöva en europeisk värdekommission som
            får fram ett regelverk, en code of conduct, som skulle kunna gälla
            inom hela Europeiska unionen. Det tror jag är en bättre väg än
            att vi själva gör något enbart på hemmaplan.
          </note>
          <note type="speaker">
            Anf. 36 JACOB JOHNSON (v):
          </note>
          <note>
            Herr talman! Jag kan instämma i att vi är överens om behovet
            av en långtgående etisk diskussion och kanske en europeisk värdekommission.
          </note>
          <note>
            Jag tror, som sagt, att det behövs rejälare tag än vissa smärre
            justeringar av dagens regelsystem, vilket jag tycker att Mats
            Odell talar om.
          </note>
          <note>
            Vi kanske är så bundna av EU att vår egen handlingsfrihet att
            justera systemet är begränsad.
          </note>
          <note>
            I vårt grannland Norge, som inte är en del av EU, har regeringen
            genomfört regleringar som till exempel innebär att så kallade
            sammansatta produkter inte får säljas till icke professionella
            kunder. Det har resulterat i att försäljningen av dessa finansiella
            produkter har upphört.
          </note>
          <note>
            Vidare diskuteras just nu i norska Stortinget ett förslag om
            att förbjuda att personer som säljer olika typer av finansiella
            produkter kallar sig för rådgivare för att tydliggöra för allmänheten
            att man inte har dubbla roller.
          </note>
          <note>
            Kanske dessa norska exempel är något för Sverige att ta med i
            en diskussion.
          </note>
          <note>
            I min interpellation frågar jag också hur finanshandelsministern
            ställer sig till att tillsätta en bred finanskommission för att
            studera finanssystemet och föreslå ändringar. Det är förvisso
            en ganska komplicerad historia som kräver mycket eftertanke.
          </note>
          <note>
            Vi tycker därför att det vore bra med en sådan kommission. Den
            skulle vara bred och ha representanter från politiska partier,
            arbetsmarknadens parter och forskare för att på djupet diskutera
            och föreslå åtgärder.
          </note>
          <note>
            Mats Odell avvisar det bland annat med hänvisning till den så
            kallade Förtroendekommissionen som tillsattes efter den förra
            bankkrisen. Den lämnade sin analys 2004.
          </note>
          <note>
            Jag har roat mig med att se vad Erik Åsbrink som var ordförande
            sade i samband med presentationen av analysen. Han sade att avarter
            i vissa företag på vissa marknader, främst olämpliga ersättningar,
            har tärt på förtroendet. Vidare sade han: Vi vill minska riskerna
            för beteenden som kan skada hela samhällsekonomin. Utöver självreglering
            föreslås en kombination av skärpt lagstiftning, förbättrad tillsyn
            och effektivare sanktioner med mera.
          </note>
          <note>
            Det låter ganska välbekant; det var 2004.
          </note>
          <note>
            Trots resultaten från Förtroendekommissionen 2004 står vi här
            igen, och antagligen är läget etter värre.
          </note>
          <note>
            Mats Odell avvisar vårt förslag om en finanskommission med hänvisning
            till en globaliserad ekonomi. Det kan ligga något i det. Visst
            måste vi samarbeta internationellt i EU och globalt, men det behöver
            inte stå i motsättning till en nationell finanskommission.
          </note>
          <note>
            Det är ju, som många säger, ett extraordinärt läge. Mats Odells
            kollega, finansminister Borg, beskriver läget ganska drastiskt
            som vargavinter, nationellt nödläge med mera.
          </note>
          <note>
            Är det inte en sådan situation, finanshandelsministern, att man
            ska försöka skapa en nationell uppslutning och diskussion om de
            här svåra och viktiga frågorna? Värderingarna måste också finnas
            med, precis som Mats Odell sade. Vi kan inte ha system, inklusive
            ersättningssystem, som gör att cheferna på samhälleliga institutioner
            har löner som kanske är 5060 gånger högre än vanliga människors.
            Det urgröper ju förtroendet för den centrala samhällsstrukturen.
          </note>
          <note>
            Det är ett nationellt nödläge; jag kan nästan instämma i det.
            Det kräver extraordinära åtgärder.
          </note>
          <note type="speaker">
            Anf. 37 Statsrådet MATS ODELL (kd):
          </note>
          <note>
            Herr talman! Jacob Johnson vill att vi ska hantera det här på
            hemmaplan. Jag tror att det är viktigt att vi gör det, men det
            är helt centralt att det sker en uppstramning globalt.
          </note>
          <note>
            Det vi framför allt påverkar är ju det europeiska regelverket.
            Som ordförande i Europeiska unionen under andra halvåret i år
            kommer Sverige att representera EU också i exempelvis G 20-kretsen,
            så vi har naturligtvis chans att påverka även utanför Europeiska
            unionen.
          </note>
          <note>
            Krisen har inte uppstått i Sverige, till skillnad från förra
            gången. Det är en global kris. Det är en förtroendekris. Jag tror
            att Jacob Johnson och jag är rörande överens om det. Det är en
            etisk kris egentligen. Förtroendet mellan aktörerna är borta.
            Det har fått den här förlamande effekten. Vi måste se till att
            förtroendet kan återupprättas så att det blir en etisk code of
            conduct, som detta kallas.
          </note>
          <note>
            Jag är övertygad om att vi i första hand ska hantera detta på
            europeisk nivå. Jag vet inte vad Jacob Johnson och hans parti
            anser om detta, om Sverige ska lämna det europeiska samarbetet.
            Det har i alla fall tidigare varit Vänsterpartiets modell. Hur
            ska vi då ha inflytande över de här processerna?
          </note>
          <note>
            Jacob Johnson är inne på farliga vägar när han vill förbjuda
            derivat. Derivat är ju ett sätt att hantera risker som rätt använt
            minskar sårbarheten i systemet. Visst finns det de som missbrukar
            derivatinstrumentet, men jag vågar ändå säga att den viktigaste
            komponenten i detta är en bättre riskhantering.
          </note>
          <note>
            Om vi tittar på säkerhetsåtgärder tror jag att det handlar om
            kapitaltäckningen, det vill säga att det finns kapital som motsvarar
            de risker som tas inom banksystemet. I en sådan här djup lågkonjunktur
            ökar risker med kunder som hittills har varit stabila och långsiktiga.
            När orderingången minskar kan även ett stabilt företag plötsligt
            bli en större risk för en bank. Därför behövs det mer kapital.
          </note>
          <note>
            Staten har nu sagt att för sunda och solida banker som plötsligt
            har för lite kapital för att kunna låna ut till sunda svenska
            företag finns nu möjlighet att söka ett kapitaltillskott från
            staten. De får inte det som en gåva. De får betala ränta på detta.
            Om det är i form av så kallat hybridkapital är räntan omkring
            10 procent. Staten lånar pengar för mellan 2 och 3 procent. Det
            är alltså en god affär för skattebetalarna.
          </note>
          <note>
            Om värdet på banken ökar när krisen är över ska skattebetalarna
            vara med på uppgången och få del av värdetillväxten på precis
            samma sätt som aktieägarna i banken i fråga.
          </note>
          <note>
            Det gäller att värna skattebetalarnas och den offentliga sidans
            intressen när vi arbetar med den här typen av aktioner för att
            stabilisera de finansiella marknaderna. Det hoppas jag att Jacob
            Johnson uppskattar.
          </note>
          <note type="speaker">
            Anf. 38 JACOB JOHNSON (v):
          </note>
          <note>
            Herr talman! Mats Odell utvecklar sin syn på att den här frågan
            framför allt ska hanteras på internationell nivå och kanske särskilt
            på europeisk nivå.
          </note>
          <note>
            Vänsterpartiet är ett internationalistiskt parti. Även om vi
            har stora invändningar mot Europeiska unionen och anser att Sverige
            på sikt bör lämna den, är det en internationell fråga. Vi stöder
            naturligtvis att de här frågorna diskuteras mycket inom EU.
          </note>
          <note>
            Den svenska demokratin har trots allt sina djupaste rötter i
            Sverige, till exempel här i riksdagen. Här har vi ett valdeltagande
            på 8090 procent ibland. Valdeltagandet i EU-valet är tyvärr kanske
            bara 40 procent.
          </note>
          <note>
            De här sakerna står inte mot varandra, och det är så stora övergripande
            frågor som nu diskuteras. Världen befinner sig inte bara i en
            finanskris utan också i en klimatkris. I båda dessa kriser har
            vi, menar jag, nått en gräns för dagens kortsiktiga marknadskapitalister.
            Det finns inga nya stora marknader som kan öppnas för exploatering
            av dagens kapitalism.
          </note>
          <note>
            Vi måste inse att vi bara har en jord, och den måste vi förvalta
            gemensamt. Det är en insikt som på allvar måste sjunka in hos
            världens ledare, och det demokratiska systemet måste skaffa sig
            sådana styrmedel att bankerna verkligen är med och tar sitt samhällsansvar.
            Där tror jag, som jag sagt tidigare, i motsats till Mats Odell
            vi ska naturligtvis inte ha en oansvarig statlig styrning, vi
            ska inte låna ut pengar på ett oansvarigt sätt att ett statligt
            ägande och en stark och tydlig reglering kan vara ett sätt att
            få ordning på detta. Låt oss diskutera gemensamt hur vi ska göra
            i en internationell finanskommission.
          </note>
          <note type="speaker">
            Anf. 39 Statsrådet MATS ODELL (kd):
          </note>
          <note>
            Herr talman! Jacob Johnson har fortfarande en väldigt stark tro
            på statligt företagande. Jag vet inte vad han tänker på egentligen
            när vi har sett att välfärden ökat utan statligt företagande.
            Jag skulle säga tvärtom att de länder där man har prövat den principen
            har knappast framstått som de välfärdsmönster som vi skulle vilja
            se. Även ett sådant land som Sverige har viss erfarenhet av statligt
            företagande. Varvskrisen är ett exempel där staten ändå gör kortsiktiga
            saker som föröder de gemensamma resurserna.
          </note>
          <note>
            Jag tror att principen är att företag drivs bäst av entreprenörer
            av kött och blod som har satsat egna pengar, att de inte använder
            skattepengar för att driva konkurrensutsatt näringsverksamhet.
            Där skiljer vi oss åt, och jag respekterar det.
          </note>
          <note>
            Beträffande ersättningssystem vill jag understryka att regeringen
            har ställt upp väldigt tuffa krav för bankernas ledande befattningshavare
            om de vill vara med i de olika program som vi har satt upp för
            stöd till banker i krisen. Det handlar om stopp för bonus, stopp
            för rörliga ersättningar till de ledande personerna inom koncernerna.
            Det handlar om att inte höja styrelsearvoden, och avgångsvederlagen
            ska följa samma principer som vid statligt ägda företag. Staten
            har visat på en väg att ta ansvar i de frågor som Jacob Johnson
            tar upp.
          </note>
          <note>
            Sedan är vi helt överens om förvaltarskapstanken, som är oerhört
            central, inte bara när det gäller hur politiken läggs upp utan
            också när det gäller hur vi beter oss som individer och företagare.
            Den är helt central, och där är vi helt överens.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 2008/09:349 om upprustning av Tjustbanan
          </note>
          <note type="speaker">
            Anf. 40 Statsrådet ÅSA TORSTENSSON (c):
          </note>
          <note>
            Herr talman! Krister Örnfjäder har frågat mig vilka åtgärder
            jag avser att vidta för att nödvändiga investeringar ska kunna
            göras på Tjustbanan.
          </note>
          <note>
            Den tidigare regeringen avsatte endast 250 miljoner kronor i
            gällande banhållningsplan för investeringar på Tjustbanan mellan
            Linköping och Åtvidaberg. Dessutom gavs Banverket i uppdrag att
            utreda förutsättningarna för att upprusta delen mellan Åtvidaberg
            och Västervik. I Banverkets redovisning från juni 2006 kan vi
            se att kostnaden för att upprusta Tjustbanan ligger på 3,6 miljarder
            kronor. Därför anser Banverket det inte som meningsfullt att investera
            ett så litet belopp som 250 miljoner kronor som den förra regeringen
            beslutade om.
          </note>
          <note>
            I slutet av september presenterade regeringen infrastrukturpropositionen
            Framtidens resor och transporter . I den avsätts 417 miljarder
            kronor för infrastrukturåtgärder under perioden 20102021. Riksdagen
            fattade beslut om ramarna i december 2008, och därefter inleddes
            arbetet med åtgärdsplaneringen. I detta skede ska trafikverken,
            länsstyrelser och regioner utifrån de ekonomiska ramarna ge förslag
            till åtgärder för att uppnå de av riksdagen fastställda transportpolitiska
            målen. Projekt som finns i gällande banhållningsplan kommer också
            att omprövas. Regeringen beslutar sedan vilka konkreta åtgärder
            som ska ingå i respektive planer.
          </note>
          <note>
            Det är min fasta övertygelse att vi får en mer effektiv användning
            av statens medel genom denna sammanhållna process med regional
            delaktighet och regionala prioriteringar, jämfört med om vi hade
            haft en ordning där regeringen fattade separata beslut för varje
            större väg och järnväg i landet.
          </note>
          <note>
            Därför vill jag inte föregripa beredningsprocessen och uttala
            mig om enskilda objekt eller satsningar.
          </note>
          <note type="speaker">
            Anf. 41 KRISTER ÖRNFJÄDER (s):
          </note>
          <note>
            Herr talman! Tack för svaret! Trots svaret är jag djupt orolig.
            Strax före jul fattade riksdagen beslut om framtidens resor och
            transporter. Det står att en fungerande infrastruktur är en grundförutsättning
            för att bedriva företagsverksamhet och åstadkomma långsiktigt
            hållbar tillväxt i alla delar av landet. Regioners möjlighet att
            behålla och locka till sig företag är beroende av att det finns
            fungerande transporter och kommunikationer.
          </note>
          <note>
            Det är precis det som den här interpellationen handlar om. Jag
            har sagt att det behövs en successiv upprustning och modernisering
            av järnvägsnätet i sydöstra Sverige för såväl gods- som persontrafik
            där behovet av infrastruktursatsningar är stort. Moderna och snabba
            järnvägstransporter är nödvändiga i de norra delarna av Kalmar
            län. Behovet av att förstora arbetsmarknadsregionen och möjligheterna
            att studera kan tillgodoses bara genom en väl utvecklad järnvägstrafik.
            Tjustbanan behöver moderniseras för att öka tillgängligheten samtidigt
            som behovet av godstransporter på järnväg kan tillgodoses.
          </note>
          <note>
            Fram till den 31 december 2008 fanns det 250 miljoner kronor
            avsatta i Banverkets budget för att påbörja moderniseringen av
            Tjustbanan. Nu finns inte Tjustbanan med i regeringens infrastrukturplanering.
            Det finns inga medel avsatta för att upprusta banan. Nya tåg har
            dock köpts in för Tjustbanan. Dessa ser nu ut att inte kunna användas
            fullt ut, och driftstörningarna är stora och då menar jag stora.
          </note>
          <note>
            Tågen mellan Västervik och Linköping är alltför ofta inställda.
            För resenärerna medför det stor oro och osäkerhet. Tjustbanan
            är en viktig länk för de personer som arbetspendlar eller studerar,
            och det är en förutsättning för att Västerviks kommun inte ska
            vara en egen arbetsmarknadsregion.
          </note>
          <note>
            Ministern har nu sagt man har tagit bort de här 250 miljonerna
            och hänvisar till att behovet egentligen är 3,6 miljarder. Då
            är det två delvis olika saker man pratar om. De 250 miljonerna
            var i första hand till för att man skulle börja med förbättringen
            av banan mellan Linköping och Åtvidaberg, medan de 3,6 miljarder
            som ministern använder som argument var till för att man skulle
            bygga om järnvägen från Västervik till Linköping, alltså en fördubbling.
          </note>
          <note>
            Vi pratar alltså om två olika saker. Min fråga är: När det ändå
            fanns 250 miljoner avsatta, skulle man inte ha kunnat börja använda
            dessa 250 miljoner för att sätta i gång moderniseringen och startat
            som det var tänkt från Linköping och söderut? Då hade man åtminstone
            kunnat förbättra en del av bansträckningen. Nu när man tagit bort
            dessa pengar händer det ju ingenting ja, det händer saker, men
            moderniseringen av banan har uteblivit.
          </note>
          <note>
            Jag ser det som någon form av ambitionsmarkering, precis som
            regeringen har gjort i fråga om bansträckningen mellan Emmaboda
            och Karlskrona. Man avsatte 50 miljoner för att sedan återkomma
            med förhoppningsvis de ytterligare 800 miljoner som det går åt
            för att ordna till den bandelen. Man skulle ha kunnat resonera
            precis på samma sätt när det gäller sträckan LinköpingVästervik.
          </note>
          <note type="speaker">
            Anf. 42 Statsrådet ÅSA TORSTENSSON (c):
          </note>
          <note>
            Herr talman! Det är inte första gången som Krister Örnfjäder
            och jag diskuterar Tjustbanan. Men jag vill påstå att det inom
            järnvägsinfrastrukturen har hänt ganska mycket under den senare
            tiden.
          </note>
          <note>
            Med de insatser som nu ligger, framför allt närtidssatsningar,
            visar vi på regeringens ambitioner att skapa bra järnvägsinfrastruktur
            i alla delar av landet. Inte desto mindre gör Banverket, i det
            här sammanhanget, och Vägverket, när det gäller vägar, samhällsekonomiska
            kalkyler utifrån vad man prioriterar att de avsatta pengarna ska
            användas till.
          </note>
          <note>
            Jag vill återkomma till de 250 miljonerna som vi har diskuterat
            tidigare. I Banverkets eget underlag säger man att de 250 miljonerna
            gjorde det inte värdefullt att ens påbörja det fördjupade arbete
            som den tidigare, socialdemokratiska regeringen efterlyste, eftersom
            det skulle krävas så stora investeringar. Utifrån syftet att konkurrera
            med vägtransporter gör Banverket bedömningen att restiden med
            tåg VästervikLinköping inte bör vara längre än 45 minuter. Banverket
            tycker att de 250 miljonerna inte hade gjort det lönt att påbörja
            ens en mindre underhållsåtgärd.
          </note>
          <note>
            Jag är precis som Krister Örnfjäder intresserad av att ha en
            modern järnvägsinfrastruktur i alla delar av landet. Därmed fick
            Banverket återigen ett uppföljningsuppdrag att identifiera de
            lågtrafikerade banorna. Jag fick då motsvarande svar under förra
            halvåret, att Tjustbanan inte är samhällsekonomiskt motiverad.
            Men det som nu har inträffat är, precis som Krister Örnfjäder
            hänvisar till, att man har utvecklat dubbelturerna. Man har också
            utvecklat helgtrafiken på ett sätt som man enligt Banverkets tidigare
            underlag och analyser inte har haft möjlighet till.
          </note>
          <note>
            Dagens svar är att Banverket självt har sagt att man i och med
            de här förändringarna behöver göra en mer detaljerad utredning
            med anledning av att man inte nu kan se Tjustbanan som en lågtrafikerad
            bana.
          </note>
          <note type="speaker">
            Anf. 43 KRISTER ÖRNFJÄDER (s):
          </note>
          <note>
            Herr talman! Banverket ser då inte de 250 miljonerna som värdefulla,
            men vi som bor längs den här banan ser varje krona som kan investeras
            i den som värdefull. Vi ser att de kommer att kunna få en väldigt
            stor betydelse för banans utveckling.
          </note>
          <note>
            Regeringen själv har sagt att man gör en historisk satsning på
            infrastrukturen. Jag håller inte riktigt med om det. Men om vi
            nu säger att det är på det sättet, hur har man då kunnat missa
            att se behoven av investeringar i Kalmar län och sydöstra Sverige?
            Jag vet och ministern själv vet det är inte första gången vi pratar
            om det här, och jag är inte den enda som har fört upp frågan att
            det är många som har varit på besök i riksdagen och på ministeriet
            och då berättat hur det ligger till. Det gör att den tillgängliga
            informationen finns. Men vad man har missat, tycker jag, är att
            Östersjöregionen är ett av Europas starkaste tillväxtområden.
            Jag tycker också att man har missat satsningen på infrastruktur
            just i sydöstra Sverige, som skulle kunna vara en satsning på
            ekonomisk tillväxt och utveckling i hela landet.
          </note>
          <note>
            Regeringen har själv satt upp övergripande mål som har preciserats
            i följande sex delmål: Hög transportkvalitet, tillgängligt transportsystem,
            säker trafik, god miljö, regional utveckling och ett jämställt
            transportsystem. Ändå har man inte lyckats få med Tjustbanan och
            Stångådalsbanan i ett sådant resonemang, och det tycker jag är
            lite konstigt. De borde finnas med, precis som många andra banor
            finns med, när man för den här typen av grundläggande resonemang.
          </note>
          <note>
            Jag är fullt införstådd med hur man många gånger resonerar utifrån
            Banverkets perspektiv, men Banverkets perspektiv och politikers
            perspektiv behöver inte alltid vara detsamma. Vi kan som politiker
            lägga in andra delar i vårt resonemang som man kanske inte från
            ursäkta uttrycket tjänstemannahåll känner att man har mandat för.
            Vi kan alltså göra andra överväganden. Och regeringen kan peka
            med hela handen och säga: Här ser vi att någonting håller på att
            hända, och det måste vi göra någonting åt. Men om en sådan situation
            uppstår måste det finnas ett genuint intresse för att få till
            en sådan utveckling. Och jag förutsätter att det finns ett sådant
            intresse från regeringens sida.
          </note>
          <note>
            För ett och ett halvt år sedan stod jag i den här kammaren i
            en interpellationsdebatt med näringsministern. Jag tog då upp
            problematiken med att Nutek hade konstaterat att Västerviks kommun
            och Gotlands kommun var de enda två kommuner i södra Sverige som
            var egna arbetsmarknadsregioner. Gotland har särskilda problem
            på grund av att det ligger där det ligger och att det är så mycket
            vatten mellan ön och fastlandet. Så är det inte med Västerviks
            kommun, men problemet är precis likadant i alla fall. Då frågade
            jag näringsministern: Hur ska vi lösa det problemet? Svaret från
            henne blev: Tågtrafik. Då måste vi också kunna leverera och se
            till att vi åstadkommer tågtrafiken.
          </note>
          <note type="speaker">
            Anf. 44 Statsrådet ÅSA TORSTENSSON (c):
          </note>
          <note>
            Herr talman! Krister Örnfjäders önskan är att regeringen ska
            blicka österut och se utvecklingspotentialen i Östersjön. Då hoppas
            jag verkligen att Krister Örnfjäder är medveten om att det nu
            görs investeringar i helt andra riktningar än de som den tidigare
            regeringen prioriterade med mycket tydligt fokus på den västöstliga
            riktningen.
          </note>
          <note>
            Krister Örnfjäder kommer in på att regeringen ska fatta självständiga
            beslut i förhållande till Banverket. Men om Socialdemokraterna
            under de tolv år som de hade på sig hade prioriterat drift och
            underhåll hade Tjustbanan inte hamnat i ett behov av 3,6 miljarder.
            Det valde man bort genom att man inte använde pengarna till drift
            och underhåll. Man gjorde ekonomiska och samhällsekonomiska värderingar
            och kanske satsade på stambanan i stället för på en lågtrafikerad
            bana.
          </note>
          <note>
            De samhällsekonomiska faktorerna bygger också på hur effektivt
            man kan få ut ytterligare effekter av en åtgärd. Emmabodabanan
            är ett typiskt exempel, och jag kan ifrågasätta varför den tidigare
            regeringen inte prioriterade den. Den har en oerhört stor samhällsekonomisk
            effekt. Det är oerhört intressant att använda en krona i investering,
            för man får så mycket mer tillbaka. Och det är precis det som
            regeringen har valt att göra.
          </note>
          <note>
            Vi har blickarna på nya saker och gör omvärldsanalyser, men vi
            tar också till oss samhällsekonomiska faktorer. Men vi stannar
            inte därvid. Det är också viktigt att göra analyser utifrån att
            omvärlden och våra resebeteenden förändras. Det påverkar naturligtvis
            viljan att ta tåget även om det inte går absolut snabbast, vilket
            Banverket anser måste vara en av faktorerna för att kunna konkurrera.
            På grund av ändrat trafikutbud, vilket naturligtvis bygger på
            att människor har börjat resa på ett annat sätt, bedömer Banverket
            att det här behöver utredas ytterligare.
          </note>
          <note>
            Nu pågår ett mycket tydligt arbete ute i regionerna. Det beror
            på att inriktningen på infrastrukturpropositionen och riksdagens
            beslut är att skapa bra förutsättningar för att till exempel kunna
            möta konjunktursvängningar med en bättre arbetsmarknadsregion.
            Västervik befinner sig i den situation som Krister Örnfjäder beskrev,
            men det innebär inte att Västervik själv ska kämpa för att arbetsmarknadsregionen
            ska bli större. Västervik ingår i en region; man klarar aldrig
            av att ensam skapa en större arbetsmarknadsregion.
          </note>
          <note>
            I detta ligger ett stort medansvar vad gäller att göra rätt prioriteringar
            för att hitta de samverkansformer som behövs för att väg, järnväg
            och flyg ska fungera tillsammans och det ska bli smidigt för människor
            att ta sig hemifrån till arbetsplatsen och åter. Det arbetet pågår
            ute i regionerna och är, som jag ser det, oerhört viktigt. Det
            är nämligen då man kan göra regionerna rundare och större.
          </note>
          <note type="speaker">
            Anf. 45 KRISTER ÖRNFJÄDER (s):
          </note>
          <note>
            Herr talman! Jag kan hålla med om mycket av det som ministern
            säger, men jag vill att det också ska levereras så att vi kan
            åstadkomma de resultat som vi tydligen är överens om.
          </note>
          <note>
            När man tar bort de 250 miljonerna och hänvisar till att det
            kommer att kosta mycket mer är det inte någon bra signal. Det
            är ett för vår del av landet negativt resultat. Det sades att
            det inte skett några satsningar under de senaste tolv åren. Det
            är faktiskt värre än så. Den järnväg som går till Västervik har
            man inte gjort något vettigt med sedan 60-talet när den byggdes
            om från smalspår till bredspår. Så illa är det! Det har passerat
            många regeringar, och jag har fört precis samma resonemang gentemot
            tidigare infrastrukturministrar tillhörande mitt eget parti.
          </note>
          <note>
            Det tog sex år, vad jag känner till, att över huvud taget få
            upp banan på dagordningen från 1994 till 2000. Det tog ytterligare
            två år att få fram de 250 miljonerna. Därefter tog det ännu ett
            år att i samband med Electroluxnedläggningen få den tidigarelagd,
            från 2011 till 2008. Men sedan tog ni bort pengarna! Det tycker
            jag inte är någon bra utveckling för Västerviks kommun.
          </note>
          <note>
            Jag ställer, som sagt, upp på mycket av det som ministern sagt,
            och jag skulle vilja komma med ett erbjudande. När vi har den
            situation vi har i Västerviks kommun vad gäller banan vi har ju
            Västerviks och Åtvidabergs kommuner i första hand, och även Linköpings
            till viss del upplever jag att den information vi har och det
            behov vi ger uttryck för inte når fram. Jag vill därför bjuda
            in ministern att besöka oss, åka banan och lyssna på argumenten
            och den diskussion som pågår om de behov som finns. På det sättet
            kan de som berörs av detta känna att ärendet verkligen landar
            hos den person som har huvudansvaret i stället för att fastna
            någonstans på vägen.
          </note>
          <note type="speaker">
            Anf. 46 Statsrådet ÅSA TORSTENSSON (c):
          </note>
          <note>
            Herr talman! Jag vill ge en beskrivning av läget så att Krister
            Örnfjäder inser att regeringen med mycket tydliga ambitioner har
            satsat på järnväg och järnvägsinfrastruktur. Det gäller många
            banor liknande Tjustbanan, som kräver drift och underhåll. Vi
            har tillfört ytterligare 35 procent av drifts- och underhållsanslaget
            i syfte att komma i kapp så att banorna inte slits ytterligare.
            Jag är mycket orolig för att det ska ske.
          </note>
          <note>
            Krister Örnfjäder har fokus på Tjustbanan, men jag ser också
            många andra banor runt om i landet som är i en motsvarande situation.
            Det beror ofta på att det är fråga om en bana som även är slutstation.
            De har inte prioriterats för att man inte tänkt eller agerat utifrån
            insikten att banan är en del av en arbetsmarknadsregion. Jag vet
            vilka oerhörda summor som behövs.
          </note>
          <note>
            Jag har gett ett mycket tydligt redskap då jag vet att man regionalt
            och lokalt har möjligheter att prata ihop sig och göra rätt prioriteringar
            just för att stärka företagandet och möjligheterna för arbetsmarknadsregionerna
            att bli större, allt i syfte att minska konjunkturkänsligheten.
            Det arbetet pågår nu.
          </note>
          <note>
            Som svar på inbjudan vill jag säga att jag har information från
            framför allt Krister Örnfjäder, och jag har också träffat representanter
            som på ett tidigt stadium, innan infrastrukturpropositionen lades
            fram, informerade mig. Jag har dessutom åkt banan, även om jag
            inte gjort det under denna mandatperiod. På så sätt är jag alltså
            mycket välinformerad om läget.
          </note>
          <note>
            Inte desto mindre fortsätter arbetet med att hitta en bra järnvägsinfrastruktur
            så att det ska fungera med större arbetsmarknadsregioner.
          </note>
          <note>
            Överläggningen var härmed avslutad.
          </note>
          <note>
            7 § Anmälan om inkomna faktapromemorior om förslag från Europeiska
            kommissionen
          </note>
          <note>
            Förste vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note>
            KOM(2008)823
          </note>
          <note>
            KOM(2008)892
          </note>
          <note>
            8 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            9 § Bordläggning och beslut om motionsrätt
          </note>
          <note>
            Anmäldes och bordlades
          </note>
          <note>
            Kammaren biföll talmannens förslag att motioner fick väckas på
            denna redogörelse.
          </note>
          <note>
            10 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 27 februari
          </note>
          <note>
            Göran Lindblad
          </note>
          <note>
            Per Bolund
          </note>
          <note>
            Raimo Pärssinen
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 10 mars.
          </note>
          <note>
            11 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 26 februari
          </note>
          <note>
            Thomas Bodström
          </note>
          <note>
            Thomas Bodström
          </note>
          <note>
            Monica Green
          </note>
          <note>
            Désirée Liljevall
          </note>
          <note>
            Ameer Sachet
          </note>
          <note>
            Ameer Sachet
          </note>
          <note>
            den 27 februari
          </note>
          <note>
            Aleksander Gabelic
          </note>
          <note>
            Hans Linde
          </note>
          <note>
            Lennart Sacrédeus
          </note>
          <note>
            Mats Gerdau
          </note>
          <note>
            Phia Andersson
          </note>
          <note>
            Ronny Olander
          </note>
          <note>
            Per Bolund
          </note>
          <note>
            Marie Engström
          </note>
          <note>
            Peter Hultqvist
          </note>
          <note>
            Hans Olsson
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 10 mars.
          </note>
          <note>
            12 § Anmälan om skriftligt svar på fråga
          </note>
          <note>
            Anmäldes att skriftligt svar på följande fråga inkommit
          </note>
          <note>
            den 27 februari
          </note>
          <note>
            Carin Runeson
          </note>
          <note>
            Svaret redovisas i bilaga som fogats till riksdagens snabbprotokoll
            tisdagen den 10 mars.
          </note>
          <note>
            13 § Kammaren åtskildes kl. 11.55.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
