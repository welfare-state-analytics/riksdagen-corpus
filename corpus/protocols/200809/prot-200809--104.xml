<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200809</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200809</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--104</head>
          <docDate when="2009-04-22 00:00:00">2009-04-22 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2008/09:104
          </note>
          <note>
            Onsdagen den 22 april
          </note>
          <note>
            Kl. 09:00 - 16:11
          </note>
          <note>
            1 § Justering av protokoll
          </note>
          <note>
            Justerades protokollet för den 16 april.
          </note>
          <note>
            2 § Meddelande om svar på skriftliga frågor
          </note>
          <note>
            Andre vice talmannen meddelade att skriftliga frågor som lämnats
            in under tiden fredagen den 24 april kl. 10.00torsdagen den 30
            april kl. 10.00 skulle besvaras senast torsdagen den 7 maj kl.
            12.00 .
          </note>
          <note>
            3 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2008/09:447
          </note>
          <note>
            Interpellation 2008/09:447 Försäljning av statliga bolag
          </note>
          <note>
            Interpellationen kommer att besvaras fredagen den 15 maj 2009.
          </note>
          <note>
            Skälet till dröjsmålet är nationella samt utrikes resor.
          </note>
          <note>
            Dag Ekman
          </note>
          <note>
            Interpellation 2008/09:452
          </note>
          <note>
            Interpellation 2008/09:452 Statens stöd till myggbekämpningen
            i området kring nedre Dalälven
          </note>
          <note>
            Interpellationen kommer att besvaras måndagen den 11 maj 2009.
          </note>
          <note>
            Miljöministern har inte möjlighet att besvara interpellationen
            tidigare på grund av utrikes resor.
          </note>
          <note>
            Lena Ingvarsson
          </note>
          <note>
            4 § Anmälan om inkommen faktapromemoria om förslag från Europeiska
            kommissionen
          </note>
          <note>
            Andre vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note>
            KOM(2009)114
          </note>
          <note>
            5 § Förnyad bordläggning
          </note>
          <note>
            Föredrogs och bordlades åter
          </note>
          <note>
            6 § Beslut om ärenden som slutdebatterats den 16 april
          </note>
          <note>
            Punkt 2
          </note>
          <note>
            Övriga punkter
          </note>
          <note>
            Punkt 2
          </note>
          <note>
            Punkt 4
          </note>
          <note>
            Övriga punkter
          </note>
          <note>
            7 § Beslut om ärende som slutdebatterats den 17 april
          </note>
          <note>
            Punkt 4
          </note>
          <note>
            Punkt 6
          </note>
          <note>
            Punkt 10
          </note>
          <note>
            Punkt 14
          </note>
          <note>
            Punkt 22
          </note>
          <note>
            Punkt 23
          </note>
          <note>
            Övriga punkter
          </note>
          <note>
            8 § Möjlighet till ytterligare skolgång för vissa elever i specialskolan
          </note>
          <note>
            Föredrogs
          </note>
          <note type="speaker">
            Anf. 1 SOFIA LARSEN (c):
          </note>
          <note>
            Fru talman! Att kunna vara delaktig och känna sig behövd är viktigt
            och av stor betydelse för att vi ska kunna vara tillfredsställda
            i våra liv, och vi tar ofta för givet att alla kan, vill och har
            möjligheten. Vi tar det också för givet att den grundstruktur
            som vi har i vårt samhälle passar alla och ser till att alla får
            de rättigheter och möjligheter som de ska.
          </note>
          <note>
            Tyvärr är det ofta så att många sätter ett likhetstecken mellan
            likvärdighet och likadant, men det ska det absolut inte vara.
            Likvärdighet betyder för mig och för oss i allianspartierna att
            alla ska ges en ärlig chans utifrån sina egna förutsättningar
            och att man ska kunna vara delaktig och känna sig behövd utifrån
            sina egna förutsättningar, möjligheter och mål.
          </note>
          <note>
            Det är en självklarhet att alla ska kunna vara delaktiga men
            också inkluderade i vårt samhälle, och det är väldigt viktigt,
            bara vi kommer ihåg att vägen till denna inkludering ser olika
            ut utifrån de behov vi har som enskilda människor. För eleverna
            i skolan ser behoven olika ut, oavsett om man är funktionshindrad
            eller ej. Vår uppgift är att se till att alla elever får dessa
            möjligheter. Det krävs också vissa utbildningsalternativ där man
            har en specialistkompetens och också specifika möjligheter.
          </note>
          <note>
            Det är grunden till att allianspartierna så tydligt har arbetat
            för en skola för alla och sedan vi hamnade i regeringsställning
            också sett till att återetablera specialskolorna Ekeskolan och
            Hällsboskolan. Vi har haft utgångspunkten att vi vill ha en modern
            och flexibel specialskola där alla kan vara med och utgå från
            den enskilde elevens förutsättningar.
          </note>
          <note>
            Det beslut som vi fattar i dag innebär att de elever som går
            i specialskola, som har en synskada och ytterligare funktionshinder,
            får möjlighet att fortsätta några år fram till dess att de blir
            21 år inom Ekeskolans ram. För vissa elever är specialskolan det
            absolut bästa alternativet. När man sedan kommer upp i gymnasieåldern
            fungerar det för flera av eleverna att flytta hem till sin kommun
            för att kunna gå i gymnasiet där inom ramen för gymnasiesärskolan.
            Men för alla elever passar inte det, och vi vill nu öppna möjligheten
            för de elever som så behöver att fortsätta inom Ekeskolans ram
            fram tills de är 21 år.
          </note>
          <note>
            Jag tycker att det är väldigt glädjande att oppositionen följer
            detta och att vi nu kan hitta en samstämmighet efter flera års
            ganska hård diskussion och meningsskiljaktigheter. Jag välkomnar
            att Socialdemokraterna har ändrat sig på den här punkten.
          </note>
          <note>
            Regeringen har i och med detta förslag nu tagit ett ytterligare
            steg för att stärka valmöjligheterna, öka tryggheten och skapa
            bättre förutsättningar och pedagogiska delar för de multifunktionshindrade
            och handikappade barnen.
          </note>
          <note>
            Jag yrkar starkt bifall till förslaget i betänkandet i dess helhet.
          </note>
          <note>
            Överläggningen var härmed avslutad.
          </note>
          <note>
            9 § Grundskolan
          </note>
          <note>
            Föredrogs
          </note>
          <note type="speaker">
            Anf. 2 MIKAEL DAMBERG (s):
          </note>
          <note>
            Fru talman! Vi Socialdemokrater vill investera i kunskap. Vi
            är övertygade om att det är genom investeringar i kunskap som
            vi stärker vår konkurrenskraft och skapar fler jobb och växande
            företag. Vägen framåt in i kunskapssamhället stavas inte låga
            löner eller sämre arbetsvillkor.
          </note>
          <note>
            Vi som vill forma ett modernt och jämlikt land inser att vi då
            måste investera mer i barns och ungdomars uppväxtvillkor. Redan
            i förskolan måste alla barn ha goda möjligheter till utveckling
            och lärande. Vi vill stärka förskolans kunskapsuppdrag och ge
            alla barn en mer jämlik skolstart.
          </note>
          <note>
            Skolans centrala uppgift är att ge varje barn gedigna kunskaper
            och lust att ständigt vilja lära mer. Det livslånga lärandet fortsätter
            sedan till gymnasium, högskola, vuxenutbildning och forskning.
            För oss är denna vision om det livslånga lärandet central. Vi
            vill ge alla människor den bästa starten men också chansen att
            starta om igen, växla spår och utvecklas även senare i livet.
          </note>
          <note>
            Jag är övertygad om att ett samhälle som tar vara på människors
            växtkraft utvecklas bättre än de samhällen som ransonerar utbildning
            och kunskap.
          </note>
          <note>
            Fru talman! Den ekonomiska krisen drabbar nu kommuner med full
            kraft. Minskade skatteintäkter hotar att drabba skolan och förskolan
            hårt de kommande åren. I detta läge diskuterar Sveriges riksdag
            grundskolebetänkandet men Sveriges skolminister, Jan Björklund,
            är inte här. Han prioriterar tydligen andra saker. Jag tycker
            det är märkligt. De vägval vi gör i dag kommer att avgöra hur
            krisen slår mot den svenska skolan de kommande åren.
          </note>
          <note>
            Fru talman! Med detta sagt går jag tillbaka till den viktiga
            skolpolitiska diskussion vi har i dag.
          </note>
          <note>
            Den ekonomiska krisen har många förlorare. Särskilt utsatta är
            naturligtvis de hundratusentals människor som har förlorat eller
            kommer att förlora jobbet de närmaste åren. Det är en personlig
            tragedi, både ekonomiskt och socialt.
          </note>
          <note>
            Det finns en mängd olika åsikter om vilka som är skyldiga till
            krisens uppkomst och utveckling och om hur krisen bäst kan bekämpas.
            Men en sak borde alla partier kunna vara överens om: Barnen har
            ingen skuld till den ekonomiska krisen. Därför borde vi alla kunna
            göra en prioritering och freda barnen från krisens verkningar.
          </note>
          <note>
            Men sanningen är att den växande arbetslösheten nu riskerar att
            växla över i en växande skolkris. Vi kan läsa om det i tidningar
            runt om i hela Sverige.
          </note>
          <note>
            Konjunkturinstitutets senaste prognos visar att den växande arbetslösheten
            kommer att dramatiskt minska kommunernas skatteintäkter samtidigt
            som kostnaderna för försörjningsstöd skjuter i höjden. I detta
            läge har staten, menar vi socialdemokrater, en skyldighet att
            ingripa och stötta kommunerna som annars tvingas till stora besparingar
            i skolan.
          </note>
          <note>
            Jag är uppriktigt förvånad över att regeringen i detta allvarliga
            läge inte är beredd att garantera kvaliteten i skolan. Sedan ett
            par år tillbaka ökar barngruppernas storlek redan i förskolan
            ett trendbrott sedan regeringen i förtid avskaffade det specialdestinerade
            statsbidraget samtidigt som många skolor redan i dag brottas med
            uppenbara ekonomiska problem och planerar att ytterligare minska
            antalet lärare.
          </note>
          <note>
            Att regeringen i detta läge förklarar att kommuner och landsting
            inte får en enda krona extra för år 2009 och tillskjuter ungefär
            hälften av det som KI krävt för att under de kommande åren undvika
            uppsägningar av 30 000 lärare, sjuksköterskor och socionomer och
            sedan kallar detta för en välfärdssatsning är, tycker jag, lite
            oseriöst.
          </note>
          <note>
            Vi socialdemokrater anser att alla politiker på både riks- och
            kommunnivå måste förbinda sig att försöka minimera jobbkrisens
            konsekvenser för barnen och ungdomarna.
          </note>
          <note>
            Erfarenheterna från 90-talskrisen borde stämma till seriös eftertanke.
            Den viktigaste slutsatsen som vi drar är att vi måste försöka
            undvika att återigen hamna i en situation där det är barn och
            ungdomar i skolan som ska betala krisen. Priset för skolbesparingarna
            på 90-talet betalar vi ännu i dag i form av elever utan fullständiga
            betyg och en växande ungdomsarbetslöshet.
          </note>
          <note>
            Jag vill redan nu passa på att fråga de borgerliga ledamöterna
            i utbildningsutskottet: Hur många tusen lärare räknar ni med att
            kommunerna kommer att tvingas säga upp under de kommande åren?
            Hur kommer det att påverka måluppfyllelsen i skolan och kvaliteten
            i undervisningen?
          </note>
          <note>
            Dagens betänkande innehåller naturligtvis mycket mer än bara
            frågan om resurser till skolan. Men jag vill passa på att yrka
            bifall till reservation 8 under punkt 12 i betänkandet.
          </note>
          <note>
            Grundskolans viktigaste uppgift är att ge alla elever gedigna
            kunskaper och lust att ständigt vilja lära mer. För att lyckas
            med detta är, som vi i dag vet, insatser i förskolan och under
            de tidigare åren i skolan helt centrala.
          </note>
          <note>
            Läsa, skriva och räkna utgör på många sätt de grundläggande färdigheterna
            beträffande den övriga kunskapsinhämtningen i skolan. För att
            stärka elevernas utveckling inom dessa områden vill vi socialdemokrater
            satsa här.
          </note>
          <note>
            Jag vill här i dag speciellt lyfta fram den särskilda matematiksatsningen
            Räkna med mer! Vi vet att många små barn är intresserade av matematik.
            Fick storasyster fler godisbitar eller mer saft? Vem står först
            i kön till rutschkanan? Vad räcker två veckopengar egentligen
            till?
          </note>
          <note>
            I tio- till tolvårsåldern händer dock något med elevernas intresse
            för matematik. Det har Matematikdelegationen visat. Många elever
            i den här åldern tycker att matematik börjar bli tråkigt. Antingen
            börjar den bli svår och tråkig, eller också börjar den bli lätt
            och tråkig. Detta är allvarligt, eftersom vi vet att matematikkunskaper
            hjälper oss människor att förstå sammanhang när det gäller såväl
            samhället som den egna privatekonomin.
          </note>
          <note>
            Vårt förslag innebär att matematiken stärks i förskolan genom
            matematikverkstäder och utbildning för personalen och att individualiseringen
            i skolan ökar så att den elev som behöver särskilt stöd i större
            utsträckning får det. Den som upptäcker matematikens grunder ska
            inspireras att lära mer, och den som så behöver ska få större
            matematiska utmaningar och i snabbare takt kunna räkna på.
          </note>
          <note>
            De lärare som undervisar i matematik ska få särskilt stöd och
            redskapen bli bättre för arbetet, inkluderande kompetensutveckling.
            Lärarutbildningen i matematik bör också ses över, kursplanerna
            i matematik likaså.
          </note>
          <note>
            Vi vill bland annat ge en särskild stimulans till de gymnasieskolor
            som relativt sett fått flest elever att välja flest mattekurser
            och som fått flest studenter med godkända matematikresultat.
          </note>
          <note>
            Vi vet att studerande med utländsk bakgrund är överrepresenterade
            bland dem som har svårigheter med matematiken. Mycket talar för
            att nyckeln till framgång ligger i språket, inte nödvändigtvis
            i att förstå matematiken.
          </note>
          <note>
            Fler personer med utländsk bakgrund borde stimuleras till att
            utbilda sig till lärare i matematik, eftersom matematiklärare
            med annat modersmål än svenska har större förutsättningar att
            förstå de flerspråkiga elevernas situation. Matematikdelegationen
            fastslog att matematikundervisning på elevens modersmål parallellt
            med undervisning på svenska visat sig vara framgångsrik.
          </note>
          <note>
            Ämnesundervisning på modersmål sker i dag i mycket liten omfattning,
            på de flesta håll inte alls. Vi vill se över möjligheten att utöka
            här och har fler förslag i den riktningen för att stärka matematiken
            i grundskolan och även dessförinnan.
          </note>
          <note>
            Svensk skola har mycket att vara stolt över, inte minst de många
            lärare och skolledare som med engagemang och erfarenhet gör det
            möjligt för våra barn och ungdomar att växa med kunskap och att
            utvecklas i skolan. Men skolan har också problem att lösa och
            utmaningar att anta.
          </note>
          <note>
            Lösningarna borde vi inte söka genom att försöka återskapa 50-talets
            skola. Framtidens utmaningar måste mötas med en modern skolpolitik,
            med en skolpolitik för kunskap, respekt och lust att lära som
            står i tydlig kontrast till den gamla tidens sorteringsskola.
          </note>
          <note>
            För att en modern skola ska lyckas med sitt kunskapsuppdrag måste
            den fånga lusten att lära och utmana varje elev att vilja utvecklas
            maximalt efter sin förmåga. Så är det inte i dag.
          </note>
          <note>
            Alltför många elever får inte med sig nödvändiga kunskaper, och
            brister upptäcks ibland för sent. Elever som redan lärt sig grunderna
            måste utmanas och kunna känna glädje i fortsatt lärande. Elever
            bromsas i sitt lärande om det är stökigt i klassrummet eller otryggt
            i skolan. Problemen finns inte överallt, men de är verkliga för
            tillräckligt många barn och unga och för att vi måste ta frågan
            på största möjliga allvar.
          </note>
          <note>
            Rätten till kunskap får aldrig bli en klassfråga där föräldrarnas
            bakgrund eller var du bor avgör dina livschanser. Målet för oss
            socialdemokrater är en jämlik skola där varje elev ges en möjlighet
            att växa och bli sedd. På senare år har vi tyvärr sett en växande
            skolsegregation som utmanar visionen om den likvärdiga skolan.
            Det nationella mål- och uppföljningssystemet för grundskolan behöver
            därför utvecklas.
          </note>
          <note>
            Det krävs ett nationellt ansvar för både kunskapsuppföljning
            och resursfördelning. Ett program för kvalitetssäkring av den
            svenska skolan måste tas fram ett program som innehåller tydliga
            kvalitetsmått för alla skolor, system för uppföljning av elevernas
            kunskapsutveckling och även stödåtgärder så att alla skolor ges
            reella möjligheter att leva upp till kraven.
          </note>
          <note>
            För elever i behov av särskilt stöd måste det finnas mer stöd
            att tillgå. En del barn behöver extra undervisning. Men det kan
            också handla om andra lärare eller om mindre undervisningsgrupper
            i vissa ämnen eller vid vissa tillfällen.
          </note>
          <note>
            För att höja kvaliteten i den svenska skolan måste lärarna sättas
            i främsta rummet. Alla lärare i den svenska skolan oavsett om
            de arbetar i en kommunal skola eller om de arbetar i en friskola
            ska vara välutbildade, kompetenta och behöriga.
          </note>
          <note>
            Lärarna måste bli medvetna om sina egna styrkor och svagheter,
            utveckla sina undervisningsmetoder och vara motiverade att kontinuerligt
            utveckla sina kunskaper. Varje skola måste bli en lärande organisation
            där kolleger lär av varandra och utbyter erfarenheter. Rektor
            och skolledning har det yttersta ansvaret för att skapa ett sådant
            lärande klimat och för att ge lärarna förutsättningar att utvecklas
            i sin yrkesroll.
          </note>
          <note>
            Sedan våren 2008 har vi socialdemokrater sökt en blocköverskridande
            överenskommelse med regeringen om skolan. Ett barn som går i skolan
            i tolv år kan få uppleva fyra olika regeringar med helt olika
            skolpolitik alltså bara under sin skoltid! Detta är inte rimligt.
          </note>
          <note>
            Lärare och elever borde ha rätt att få veta vad som gäller. Hittills
            har den moderatledda regeringen varit helt avvisande till att
            försöka skapa en långsiktig skolpolitik i Sverige. Det beklagar
            jag. Jag tror att vi har mycket att lära av Finland i detta avseende.
          </note>
          <note>
            Vi öppnade för en överenskommelse exempelvis om betygssystemet
            för att göra detta stabilt över tid. Tyvärr har vi en skolminister
            som verkar vara fixerad vid konfrontation och retorik. Men vår
            förhoppning är fortfarande att vi kan nå överenskommelser till
            exempel om gymnasieskolan, lärarutbildningen och skollagen. Under
            tiden som regeringspartierna förhandlar och taktiserar går vi
            vidare med våra konkreta förslag om hur vi kan utveckla och förbättra
            skolan för alla.
          </note>
          <note>
            Sveriges elever och lärare förtjänar bättre än att bli behandlade
            som partitaktiska slagträn i valrörelser.
          </note>
          <note type="speaker">
            Anf. 3 ROSSANA DINAMARCA (v):
          </note>
          <note>
            Fru talman! Två och ett halvt år har gått sedan den borgerliga
            regeringen tog över makten. Det skulle ta tre månader för den
            nya regeringen att presentera en ny skollag. Ännu har vi dock
            inte sett någon sådan och att döma av det som vi har hört så verkar
            den mer ha karaktären av en straffkatalog än den rättighetskatalog
            det borde handla om.
          </note>
          <note>
            Det som har kännetecknat regeringens skolpolitik är drill och
            disciplin. Det är disciplinära åtgärder, ökade befogenheter för
            att straffa elever, ökad betygshets lägre i åldrarna och ökade
            krav på eleverna utan resurser till lärarna och skolorna.
          </note>
          <note>
            Jag vet inte för vilken gång i ordningen jag ställer frågan om
            varför man inte från en regering som påstår sig vara intresserad
            av ökade kunskaper förhindrar att den ekonomiska krisen drabbar
            barnen och deras utbildning. Vårbudgeten, som man hänvisade till
            för några veckor sedan i en debatt här, har kommit och ger inga
            pengar till kommunerna nu. Den förhindrar inte de varsel som lagts
            mot lärare.
          </note>
          <note>
            I stället fortsätter regeringen på spåret att skrämma eleverna
            till kunskap. Det handlar om försittningar och avstängningar.
            Det är enkelt och saknar helt vetenskaplig grund.
          </note>
          <note>
            I går hade vi ett seminarium om skolan utifrån ett arbetsmarknadsperspektiv.
            Tongångarna från den borgerliga regeringen har ju lite varit att
            skolan ska skola arbetskraften, men inte ens där får ni plus.
          </note>
          <note>
            Det talades om att stärka förskolan eftersom det är där grunden
            läggs för lärandet. Vi ska ha debatt om det senare, men förslaget
            om barnomsorgspeng slår ju sönder hela tanken med förskolan.
          </note>
          <note>
            Det talades om att det inte kommer att bli någon comeback för
            lågutbildade. Gymnasienivå är det som i dag betraktas som miniminivå
            på arbetsmarknaden. Den väljer ni att urholka för vissa och därmed
            rycka undan valmöjligheterna för elever att välja väg efter gymnasiet.
          </note>
          <note>
            Fru talman! Eftersom detta är ett betänkande som behandlar motioner
            från den allmänna motionstiden är det många olika frågor som berörs.
            Det handlar om genuspedagoger och jämställdhet, sex- och samlevnadsundervisning
            och HBT-kompetens hos lärare, skolbibliotek och modersmålsundervisning.
          </note>
          <note>
            Jag vill dock i denna del fokusera på fristående skolor. När
            Jan Björklund har talat om att se över reglerna för dessa trodde
            jag att det skulle handla om att strama upp de alltför generösa
            reglerna och stärka kommunernas ställning i avgörandet om etablering.
            Så har det inte blivit. Tvärtom har förslagen från regeringen
            gått i motsatt riktning. Vi kommer senare i vår att fatta beslut
            om bidragen till fristående skolor.
          </note>
          <note>
            Skillnaderna mellan kommuner och skolor har ökat. Likvärdigheten
            och tanken om en skola för alla har kommit rejält på skam. Den
            privatiseringsvåg vi ser på skolans område är möjlig tack vare
            att Sverige har de mest generösa reglerna i världen. För Vänsterpartiet
            går elevernas rätt till kunskap före aktieägarnas rätt till vinst.
            Därför har vi en rad förslag på hur regelverket behöver förändras.
          </note>
          <note>
            Många kommuner har uttryckt att det är ett problem att Skolverket
            mot kommunens vilja kan bevilja etablering av en fristående skola
            trots att det är kommunen som får stå för kostnaden. Vi ser en
            överetablering av skolor samtidigt som vi har ett vikande elevantal.
            När kommunens möjlighet att planera rubbas slår det hårt mot undervisningen,
            då resurserna äts upp av lokalkostnader. I en del kommuner har
            det dessutom fått konsekvensen att kommunala skolor tvingas lägga
            ned. Detta är inte rimligt. Därför vill vi ändra på den ordningen
            och ge kommunerna beslutanderätten.
          </note>
          <note>
            Årliga granskningar av utbildningsföretagen visar på samlade
            vinster som omfattar hundratals miljoner kronor, och det är nya
            rekord varje år. Detta är möjligt eftersom vi i Sverige, till
            skillnad från våra grannländer, exempelvis inte har några regleringar
            av vilka driftsformer som får gälla, begränsningar av antal skolor
            som en huvudman får driva eller hur vinsterna ska användas.
          </note>
          <note>
            Den här slappheten får eleverna betala för. Fristående skolor
            sparar pengar genom att inte ha behöriga lärare. Vinster skapas
            också genom att barnen får äta i klassrummet eller får matkuponger,
            genom att det inte finns tillräckligt med toaletter, genom att
            barn med funktionshinder kan avvisas och genom att man tar in
            avgifter från föräldrarna fast man kallar det frivilliga bidrag.
          </note>
          <note>
            Effekterna av konkurrensen för de kommunala skolorna har blivit
            att man har skurit ned på elevhälsan, studie- och yrkesvägledning
            och skolbiblioteken. Klasserna blir större och lärartätheten minskar.
            Nödvändig upprustning av lokaler prioriteras ned eller bort. Detta
            är inte vägen till en likvärdig skola.
          </note>
          <note>
            Fru talman! Kunskap är makt. Därför verkar vi i Vänsterpartiet
            för att alla barn i skolan ska ha samma möjligheter att skaffa
            sig kunskap och utvecklas efter sina egna förutsättningar och
            behov oavsett bakgrund. Det betyder inte att alla ska vara lika.
            Tvärtom måste olikheterna få utrymme för att skolan ska bli en
            plats för mångfald och demokratisk samverkan mellan människor
            i ett jämlikt samhälle. Skolan spelar en central roll för att
            ge alla en grund att stå på och för att ge eleverna de redskap
            som behövs för att utvecklas i skolan men också under resten av
            livet.
          </note>
          <note>
            Vänsterpartiet vill ha en skola där eleverna får det stöd och
            den stimulans som behövs för att ta emot, skaffa och söka kunskap.
            Kunskap är en demokratisk rättighet och inte en handelsvara. Vi
            vill därför ha en gemensamt finansierad och demokratiskt styrd
            skola där det är behoven som styr resurstilldelningen. I en likvärdig
            skola ges varje elev goda möjligheter att få sina behov tillgodosedda.
            På så sätt kan alla elever nå målen.
          </note>
          <note>
            Om den sociala bakgrunden inte ska slå igenom kan resurserna
            inte fördelas som i dag. Vi kan inte sätta samma pris på varje
            elev. Mer resurser måste gå till skolor och områden där behoven
            är stora.
          </note>
          <note>
            Fru talman! Jämställdhet har inte direkt varit den här regeringens
            signum. Vi har tidigare kunnat läsa om pengar som frusit inne
            trots att vi vet att det finns en mängd satsningar att göra på
            det här området. Skolministern har inte heller visat något större
            engagemang. Jag ser flera problemområden. Det handlar om hur aktuella
            läroböcker fortfarande in på 2000-talet ger en stereotyp bild
            av kvinnor och män. Det är skrämmande och oacceptabelt att skolan
            i stället för att bryta könsrollsmönster tvärtom tenderar att
            konservera desamma.
          </note>
          <note>
            Den satsning som vi tillsammans med Socialdemokraterna och Miljöpartiet
            genomdrev förra mandatperioden som innebar att kommunerna skulle
            utbilda en genuspedagog var bra men inte tillräcklig. De kommuner
            som har utbildat genuspedagoger har inte alla gånger förmått att
            använda sig av denna kompetens då de flesta fortsätter hundraprocentigt
            på sina ursprungliga tjänster. Det här är slöseri med kunskap
            som är nödvändig för att vi ska nå ett jämställt samhälle. Därför
            vill vi göra ytterligare en satsning på genuspedagoger.
          </note>
          <note>
            Därmed yrkar jag bifall till reservation 39.
          </note>
          <note type="speaker">
            Anf. 4 MATS PERTOFT (mp):
          </note>
          <note>
            Fru talman! Jag yrkar bifall till reservation 9 om möjligheten
            att stänga skolor.
          </note>
          <note>
            Vi debatterar i dag alla motioner från allmänna motionstiden
            om grundskolan. Det är egentligen synd att den moderatledda regeringen
            inte har lyckats komma fram med en skollagsproposition. Då hade
            denna debatt fått lite fart, och den hade varit meningsfull. Nu
            är den meningsfull såtillvida att vi på en mer teoretisk nivå
            kan diskutera hur vi vill ha skolan. Jag misstänker att regeringssidan
            inte kommer att kunna ge oss några klara besked om vad framtiden
            innehåller. Det är bedrövligt.
          </note>
          <note>
            Det är också synd att utbildningsministern inte tycker att det
            är viktigt att i Sveriges riksdag diskutera grundskolans framtid
            och att han återigen lyser med sin frånvaro. Jag har svårt att
            komma ihåg när han senast deltog i en debatt med utbildningsutskottet.
            Det kanske hände i början av mandatperioden. Jag är inte säker.
            Han verkar i alla fall vara frånvarande och inte intresserad av
            att debattera med riksdagen.
          </note>
          <note>
            Det är bedrövligt att regeringssidan inte lyckas få fram skollagen,
            vilket man förra mandatperioden sade att man skulle klara. Den
            moderata skolpolitiska talespersonen, Sten Tolgfors, sade då att
            alliansen skulle klara av att förhandla fram en sådan på tre månader.
            Det vore intressant att se vad som har hänt med de tre månaderna.
          </note>
          <note>
            Vi har ingenting att prata om på den sidan från alliansens sida.
            Man verkar mest skjuta allt till långbänk. Det är klart att det
            är svårt att komma överens. Vi får avvakta och se hur man kommer
            överens och vem det är som vinner. Är det Folkpartiets förstatligande
            av skolan? Är det Moderaternas mer liberala skolsyn eller är det
            Centerpartiet eller Kristdemokraterna? Vi vet inte. Det betyder
            att vi inte kan veta hur skolan går vidare.
          </note>
          <note>
            I stället är det vi från oppositionen den rödgröna sidan som
            utvecklar våra visioner.
          </note>
          <note>
            När vi tittar på alla motioner som Miljöpartiet har lagt fram
            om grundskolan och som vi debatterar här i dag ser vi att det
            mycket handlar om hur vi får en bättre kunskapsbaserad skola,
            en modern skola lite av det vi fick höra på det ytterst intressanta
            seminarium som utbildningsutskottet och arbetsmarknadsutskottet
            anordnade i går. Behållningen för min del var att vi hittills
            har pratat om att kunskap, utbildning och högskolebehörighet är
            en konkurrensfördel i globaliseringens värld. Nu fick vi, på ett
            välgrundat sätt, höra att det egentligen inte är en fördel utan
            en förutsättning. Det är grundnivån i det framtida kunskapssamhället.
          </note>
          <note>
            Utan detta är risken för arbetslöshet överhängande inom alla
            samhällsområden. Då måste man fråga sig hur vi arbetar i grundskolan
            om det, trots att vi i Sverige har en väldigt bred gymnasieutbildning,
            har ändrats från att vara en fördel till att vara en förutsättning.
          </note>
          <note>
            Vi måste nu våga diskutera de här viktiga frågorna. Min fråga
            till allianspartierna är: Vågar ni ta steget att avskaffa timplanen
            till exempel? Det är något som vi i Miljöpartiet har drivit länge.
            Det är Sveriges mest välutredda och välutvärderade försök, ett
            av de allra största försöken som har genomförts inom svensk skola
            under lång tid. Sedan dras det i långbänk och förlängs för att
            ingen vågar fatta ett beslut som enligt försöksresultaten skulle
            ge skolorna större flexibilitet, större möjlighet att anpassa
            sig till elevernas förhållanden och möjlighet att arbeta vidare
            mer dynamiskt och mer utifrån elevernas och de lokala förutsättningarnas
            behov. Att anpassa skolan till individerna tycker vi i Miljöpartiet
            vore ett bra sätt att få ytterligare fart på skolans arbete med
            att uppnå bättre resultat.
          </note>
          <note>
            Hur ser det ut med möjligheten för lärarna att få utbildning
            utifrån forskningsbaserade metoder? Hur ser det ut med möjligheterna
            för alla skolor att ha samma villkor och öppna för mer pedagogisk
            frihet även för kommunala skolor? Vi vet att starkare centralstyrning
            knappast gynnar den lokala entusiasmen och kreativiteten vare
            sig hos eleverna eller i skolorna.
          </note>
          <note>
            Förutsättningen för lika villkor och större frihet är naturligtvis
            en klar tillsyn och uppföljning av vad som skapas i skolorna.
            Med andra ord handlar det om att man äntligen, från alliansens
            sida, vågar sätta ned foten när det gäller att snabbare stänga
            skolor som inte håller måttet, att avskaffa den automatiska rätten
            för friskolor att bedriva fortsatt verksamhet under överklagningstiden
            och att det prövas juridiskt, vilket den motion där vi reserverar
            oss handlar om. Det handlar också om att äntligen införa vitesföreläggande.
            Det är något som Skollagskommittén som jag satt i föreslog på
            förslag av Skolverket 2001, tror jag. Sedan dess har frågan dragits
            i långbänk. Fortfarande vet vi inte var alla partier står i frågan.
            Det vore intressant att veta om ni har kommit överens om frågan
            inom alliansen. Ni har ju fortfarande inte lyckats presentera
            ett förslag till skollag.
          </note>
          <note>
            Mycket av detta är förutsättningar för en modern skola i dag.
          </note>
          <note>
            Jag vill också lyfta fram något som vi i Miljöpartiet har engagerat
            oss mycket i och som jag själv är engagerad i på grund av att
            jag bor i Södertälje, nämligen undervisning på elevernas modersmål.
            Till oss i Södertälje kommer flera hundra elever om året direkt
            från Bagdad till förberedelseklasser. De har svårt att klara all
            undervisning på svenska från början. Det är, rättare sagt, omöjligt.
          </note>
          <note>
            Ska de kasta bort tiden medan de lär sig svenska? Ska de vänta
            med att gå vidare i matte, engelska, fysik etcetera tills de har
            lärt sig svenska perfekt eller ska vi utnyttja möjligheten att
            det är elever som kommer från storstadsmiljöer och ofta är välutbildade?
            Ska de inte få gå vidare i ämnesutvecklingen parallellt med att
            de lär sig svenska genom att vi har ämnesundervisning på modersmålet?
          </note>
          <note>
            Det är något som vi i Miljöpartiet också tycker är kunskapsfrämjande.
            Vi får bättre resultat genom det. Man möter på sikt det gemensamma
            målet genom att både lära sig svenska och utvecklas i ämnet.
          </note>
          <note>
            Det är sådana frågor som är viktiga när det gäller att se vart
            grundskolan är på väg. Hur utvecklar vi den svenska skolan på
            ett konstruktivt sätt för att nå kunskapsmålen? Jag kan konstatera
            att allianssidan passar eftersom man inte har lyckats komma överens
            ännu. Det är beklagligt. Vi behöver faktiskt nya förslag. Vi behöver
            en utveckling av den svenska skolan som inte går tillbaka till
            att försöka begränsa kunskaper utan utvidga dem med större individualisering,
            större möjlighet till lokala utvecklingar och mångfald. Det är
            där vi växer.
          </note>
          <note type="speaker">
            Anf. 5 SOFIA LARSEN (c):
          </note>
          <note>
            Fru talman! Det har varit stort fokus på skola och utbildningspolitik
            de senaste åren. Det är nog ganska länge sedan om någonsin det
            var ett så stort arbete kring skol- och utbildningsfrågor som
            det har varit den senaste tiden.
          </note>
          <note>
            Under de två och ett halvt år som har gått sedan valet 2006 har
            alliansregeringen börjat på det stora arbetet med att lägga grunden
            för reformarbetet och stärka den svenska skolan. Det är en skola
            som ges förutsättningar att vara mer flexibel, en skola som ges
            förutsättningar med tidiga insatser, individuella möjligheter
            och stöd samt med en bra utvärdering allt för att stärka den enskilda
            elevens möjligheter och utveckling och chans att uppnå sina mål.
            Det är en rättvis skola som alliansregeringen är på väg att bygga.
          </note>
          <note>
            Skolans huvuduppdrag är ju att se till att eleven får tillräckliga
            kunskaper för att kunna komma ut i arbetsliv, i fortsatta studier
            och klara sig i samhället. För att kunna sätta fokus ännu mer
            på skolans huvuduppdrag har vi sett att det behövs fler reformer
            och ett kontinuerligt arbete för att ge lärarna och eleverna i
            skolan de verktyg de behöver.
          </note>
          <note>
            Vi vet att mycket är väldigt bra i svensk skola. Vi har många
            duktiga och engagerade lärare och rektorer runt om i vårt land.
            Men vi får inte blunda för de utmaningar som också finns.
          </note>
          <note>
            Jag tycker att det är synd att ett par av talarna som har varit
            uppe och diskuterat tidigare i debatten inte vill ta dessa utmaningar
            till sig. Vi har gjort det, och vi vill ge bättre förutsättningar.
          </note>
          <note>
            Utmaningarna för den svenska skolan ligger bland annat i den
            ökade kunskapssegregering som har pågått i många år och i den
            minskade likvärdighet som vi ser inom skolor och mellan skolor.
            En annan utmaning är att en fjärdedel av de svenska eleverna som
            lämnar grundskolan inte har tillräckliga kunskaper, och det har
            vi också sett under flera år. Vad ger det för resultat? Jo, det
            leder till att alldeles för många inte kan ta steget in på gymnasieskolan
            och inte ens kan komma ut i arbetslivet. Detta går som en röd
            tråd. En tidig utslagning i skolan där man inte får med sig basfärdigheterna
            och inte kommer igenom grundskolan och gymnasieskolan gör att
            man hamnar i ett långvarigt utanförskap. Det är inte en rättvis
            skola.
          </note>
          <note>
            En tredje utmaning är att stärka lärarna, deras status, deras
            utbildning, deras fortbildning men framför allt redskapen i vardagen
            så att de kan använda dem och utveckla dem inom sin profession.
            Det gäller för lärarna att kunna se ledarskapet och att de får
            verktygen i handen. Det har vi också fokuserat på.
          </note>
          <note>
            Fru talman! För att eleverna ska lyckas och må bra i skolan krävs
            det att det också ges förutsättningar för lusten att lära i skolan.
            Det är kanske den största utmaningen att eleverna ska ha den verkliga
            lusten till kunskapen och till lärandet. För att det ska genomsyra
            skolan behöver vi också se till att dessa verktyg kommer på plats.
            Man behöver ta steget vidare, som vi nu har gjort, från de ganska
            fyrkantiga arbetsmetoderna och tankesätten som den tidigare s-märkta
            regeringen hade. Vi måste se till att öppna upp för flexibiliteten
            och det individuellt anpassade lärandet. Stöd och hjälp och en
            bra utvärdering måste också gå hand i hand inom skolan. Tidigt
            stöd anpassat till varje enskild elev tillsammans med en utvärdering
            gör att vi rustar varje enskilt barn på bästa sätt för att lyckas.
          </note>
          <note>
            Jag skulle vilja påstå att vi inom allianspartierna och inom
            den nuvarande regeringen har ett annat synsätt på själva individen
            än vad den tidigare regeringen hade. Vi vill utgå från den enskilda
            människan. Vi vill sätta eleven i centrum vad gäller valfriheten
            och flexibiliteten. Vi är nämligen övertygade om att det är de
            tidiga insatserna som är viktiga i stället för att man lagar och
            lappar i efterhand som gjordes under alldeles för många år. Det
            ska vara en skola som erbjuder ramar och kramar från dag ett i
            stället för att sätta in åtgärder under de sista dagarna.
          </note>
          <note>
            Vi vill också satsa på det entreprenöriella lärandet och entreprenörskapet
            inom hela utbildningssystemet. Det är viktigt att eleverna får
            med sig en annan typ av ta-sig-församhet än vad som finns i dag.
            Ett entreprenöriellt lärande ska genomsyra skolans arbete. Fokus
            på detta läggs i de propositioner som har lagts fram och som kommer
            att läggas fram framöver.
          </note>
          <note>
            Fru talman! Kvaliteten i utbildningssystemet blir inte högre
            eller bättre än de lärare och rektorer som vi har inom skolan
            och utbildningen. Det syns tydligt att en framgångsrik skola har
            just ledarskapet i fokus. Vi har alla fått ta del av McKinseys
            rapport, och vi har sett OECD:s genomgångar där detta visas extremt
            tydligt sambandet mellan ledarskap, pedagogik och ett bra skolresultat.
          </note>
          <note>
            Ledarskapet på en skola kan också många gånger vara helt avgörande
            för hur stämningen är på en skola och för hur kunskapsresultaten
            blir. Ledarskapet är överordnat både resurser och andra sociala
            delar kring en skola, det vet vi. Ledarskapet hos rektor och lärare
            i varje klassrum och i varje situation är viktigt. Att det finns
            utbildade lärare, att läraren har höga förväntningar på sina elever
            och att det finns en flexibilitet för den enskilda eleven är överordnat
            allting. Det är framgångsrika skolors signum, något som har varit
            en ledstjärna för oss i vårt arbete.
          </note>
          <note>
            Fru talman! Jag tänkte nämna några delar från regeringens reformarbete
            som är kopplat till det betänkande om grundskolan som vi debatterar
            i dag. Detta reformarbete möter de utmaningar som vi ser inom
            skolan för att man ska kunna ge tidiga insatser och en mer individuellt
            anpassad skola som vi vill ha.
          </note>
          <note>
            De tidiga insatserna började vi med redan från start och genomförde
            den läsa-skriva-räkna-satsning på 900 miljoner kronor som ska
            stärka basfärdigheterna under de första åren i skolan. Dessa pengar
            kan användas till specialpedagoger, till sommarskola och till
            andra typer av insatser allt för att tidigt stärka elevernas baskunskaper.
          </note>
          <note>
            Speciallärarutbildningen kom tillbaka och startade hösten 2008.
            Det är också riktat till de elever som behöver stöd och hjälp.
          </note>
          <note>
            Nu kommer mål och nationella prov i svenska och matematik att
            införas i trean för att man ska kunna göra en utvärdering av om
            de insatser som görs i skolorna ger resultat. Ingen ska hamna
            efter, och ingen ska kunna gå osedd genom skolan.
          </note>
          <note>
            Vi har det stora lärarlyftet på närmare 4 miljarder för att stärka
            lärarnas verktygslåda.
          </note>
          <note>
            Vi har också en MNT-satsning matte, naturkunskap och teknik på
            500 miljoner kronor under kommande år för att stärka eleverna
            framöver.
          </note>
          <note>
            Vi har också ett forskningsbaserat åtgärdsprogram mot mobbning
            för att öka tryggheten i skolan.
          </note>
          <note>
            Vi stärker ledarskapet med en ny rektorsutbildning.
          </note>
          <note>
            Det entreprenöriella lärandet kommer med strategi för entreprenörskap.
          </note>
          <note>
            Den stora skollagen som Socialdemokraterna lade i byrålådan under
            flera år och som de inte orkade eller egentligen inte ens kunde
            komma överens om med sina dåvarande samarbetspartier är nu i slutskedet
            och kommer att presenteras före sommaren. Där ligger också mycket
            av det som är inbakat i dagens betänkande.
          </note>
          <note>
            Förutom de konkreta åtgärderna har regeringen för 2009 gett 18
            miljarder i extra resurser och extra skattesänkningar för våra
            kommuner runt om i landet. För 2010 låg det i den ordinarie budgeten
            en förstärkning på 21 miljarder kronor plus de extra 7 miljarderna
            för att vi ska se till att vi fortsatt kan ha bra välfärd en bra
            vård, en bra skola och en bra omsorg i våra kommuner. Det handlar
            om resurser men också om konkreta åtgärder.
          </note>
          <note>
            Fru talman! Om man tittar på oppositionens reservationer är det
            en väldigt spretig hög. Utomstående som också läser betänkandet
            kan nog fundera på om det över huvud taget finns något alternativ
            i Sverige vad gäller skol- och utbildningspolitiken och om det
            någonsin kommer att finnas ett alternativ.
          </note>
          <note>
            Av de 69 reservationerna är det endast två reservationer som
            är gemensamma för s, v och mp i detta tjocka betänkande. Det är
            alltså spretigt värre och oenigt värre.
          </note>
          <note>
            Socialdemokraterna vet fortfarande inte vilket ben de ska stå
            på. Å ena sidan följer de nu regeringen i flera olika delar. Men
            å andra sidan får vi höra att det i en debatt sägs en sak, i nästa
            debatt en annan sak och i en tredje debatt ytterligare någon annan
            sak enligt någon arbetsgrupp. Det är svårt att veta vad ni egentligen
            tycker. Vet ni själva var ni står i skolpolitiken?
          </note>
          <note>
            Men den klassiska socialdemokratiska politiken är sig ändå lik
            så lite valfrihet som möjligt, staten ska bestämma mer och människorna
            mindre. Men det som är bra det vill jag säga är att ni har ändrat
            er och också följt regeringen i flera delar när det gäller mål
            i trean, nationella prov och betyg. Men kan vi lita på det? Kan
            svenska folket lita på den breda överenskommelse som nu gjordes
            och det blocköverskridande beslut som fattades i riksdagen? Kan
            vi lita på att ni fortsätter med detta?
          </note>
          <note>
            Vänsterpartiet fortsätter också sin kamp. Man är mot väldigt
            mycket. Man är mot friskolor, mot betyg och mot läxor. Det är
            mer viktigt med enhetlighet än frihet och mycket annat. Pengar
            och resurser är det som löser allt, inte hur och vad man ska göra.
          </note>
          <note>
            Fru talman! Det finns bara ett alternativ i svensk skol- och
            utbildningspolitik, och det är det som regeringen står för en
            skola för rättvisa, en skola för möjligheter och en skola för
            chanser för varje enskild elev.
          </note>
          <note>
            Jag yrkar bifall till förslaget i utskottets betänkande.
          </note>
          <note type="speaker">
            Anf. 6 MIKAEL DAMBERG (s) replik:
          </note>
          <note>
            Fru talman! Jag har en känsla av att Sofia Larsens anförande
            i dag kommer att gå till historien. Hur man i detta ekonomiska
            läge kan tala i över tio minuter om skolpolitiken utan att nämna
            den kris som kommunerna just nu drabbas av är ganska fantastiskt.
            Fram till slutet av anförandet när hon började angripa oppositionen
            och använda tiden till det kunde jag skriva under på nästan varenda
            mening som sades lust till lärande, kvalitet, hur viktigt det
            är att se varje individ, att ge rätt förutsättningar, att starta
            tidigt med insatser och så vidare.
          </note>
          <note>
            Problemet är att Konjunkturinstitutet nu räknar med att 12 000
            personer ska bort från kommunerna de närmaste åren. Jag vill därför
            fråga majoriteten: Hur många av lärarna kommer att få gå de närmaste
            åren? På vilket sätt ökar det möjligheten att se varje elev? På
            vilket sätt ökar det likvärdigheten i skolsystemet om vi gör oss
            av med tusentals lärare, precis som vi gjorde under 90-talskrisen?
          </note>
          <note>
            Det är ett vägval man måste göra, och det är inte bara jag som
            säger det. Jag läste att Lärarnas Riksförbund sagt: Vi beklagar
            att kommunerna inte får extrapengar för 2009 och inga specialdestinerade
            pengar till skolan i den vårbudget som regeringen presenterat.
            Lärarförbundet har fyllt i med: Det här kommer inte att räcka
            för att stoppa varselvågen mot lärare och kommuner. Pengarna måste
            komma skolan till del redan nu. Det är nu lärare varslas.
          </note>
          <note>
            På något sätt måste vi försöka hålla ordning på vad som är viktigt
            att göra just nu. Det ansvaret bär ni, Sofia Larsen. Ni väljer
            att inte prioritera skolan och ge dessa garantier så att de ska
            kunna behålla lärarna. Jag tror att det är fel prioritering. Min
            fråga kvarstår: Hur många tusen lärare räknar majoriteten med
            kommer att försvinna från Sveriges skolor de kommande åren?
          </note>
          <note type="speaker">
            Anf. 7 SOFIA LARSEN (c) replik:
          </note>
          <note>
            Fru talman! Det är, skulle jag vilja säga, tur och mycket bra
            för svenska kommuner och landsting att Sverige fick en borgerlig
            regering vid valet 2006. Det har gjort att vi kunnat föra en finanspolitik
            som innebär att vi nu i detta krisens läge, den värsta globala
            krisen sedan andra världskriget, och trots den påfrestning som
            det innebär, kan stå relativt starka i Sverige. Om Socialdemokraterna
            hade lett Sverige under de senaste åren, med den slösapolitik
            som de förde, hade vi inte kunnat göra de offensiva investeringar
            som vi gjort under dessa år. Det gör att kommuner och landsting
            står bättre rustade än de hade gjort om Socialdemokraterna hade
            styrt.
          </note>
          <note>
            Det är en tuff tid. Det är en tuff tid för den statliga politiken,
            för landstingspolitiken och för den kommunala politiken. Därför
            måste vi se till att genom de förstärkningar som görs 2009 med
            18 miljarder, 2010 med 21 miljarder samt de 7 miljarderna extra
            ge ekonomiska muskler och dämpa så mycket som möjligt. Samtidigt
            kan vi inte bara skrota den idé- och utvecklingspolitik som vi
            vill se. Vi ger både resurserna och möjligheterna, och vi lyfter
            också fram verktygen. Det klarar inte Socialdemokraterna av att
            göra, och det tycker jag är synd.
          </note>
          <note type="speaker">
            Anf. 8 MIKAEL DAMBERG (s) replik:
          </note>
          <note>
            Fru talman! Det är magstarkt att stå och berömma sig om finanspolitiken
            från regeringens sida. Ni ärvde ett överskott i statens finanser
            på 70 miljarder, Sofia Larsen, och lyckades med konststycket att
            sänka skatterna med 80 miljarder, mest för dem som redan har mest
            i samhället. Nu ser vi framför oss ett underskott i statens finanser
            på 150 miljarder. Det är en briljant stark finanspolitik! Ni sparade
            verkligen i ladorna för de svåra tider som kom! Det känns dock
            inte så tvärtom.
          </note>
          <note>
            Oavsett hur det är med det måste ni väl ha räknat på detta. Ni
            måste väl ha gjort en bedömning i er vårbudget nu tillför vi inte
            kommunerna det som de krävt för 2009, nu tillför vi hälften av
            det som Konjunkturinstitutet säger att kommunerna behöver för
            att inte fortsätta att säga upp lärare. Därmed har ni gjort en
            bedömning, nämligen att ni ger ungefär hälften.
          </note>
          <note>
            Betyder det att det är ungefär 12 000 lärare och annan skolpersonal
            som ska bort de kommande åren? Hur många räknar ni med ska bort?
            7 000? 8 000? Är det en rimlig nivå för att stärka skolans utveckling,
            för att fler ska nå måluppfyllelsen, för att se varje barn, för
            att ge nya verktyg till skolan? Ni har väl räknat på detta? Hur
            många tusen lärare räknar ni med ska försvinna under de kommande
            åren?
          </note>
          <note type="speaker">
            Anf. 9 SOFIA LARSEN (c) replik:
          </note>
          <note>
            Fru talman! Trots den enorma tillväxtperiod som vi var inne i
            under 2006 hade vi den högsta ungdomsarbetslösheten i Sverige
            på många, många år. Vi hade en skola där utslagningen var stor.
            Det individuella programmet var det största eller näst största.
            Ungdomar klarade sig inte igenom grundskolan och gymnasieskolan
            utan gick direkt ut i arbetslöshet. Det var under socialdemokratiskt
            styre i en period av tillväxt utan like i Sverige. Om det är några
            som står för det kalla, kyliga klimatet så är det Socialdemokraterna
            som inte rådde på ungdomars möjligheter, chanser, i skolan eller
            på arbetsmarknaden. Det var Socialdemokraternas ansvar, och nu
            försöker vi bygga någonting annat.
          </note>
          <note>
            Jag förstår inte riktigt hur Socialdemokraterna tänker. Vi befinner
            oss i en global finanskris. Den drabbar inte bara Sverige, för
            då vore det någonting helt annat. Det är en global finanskris.
            Stora delar av världen är i en recession. Den kommer inte att
            gå obemärkt förbi någon ingen kommun, inget landsting, ingen region
            och inte heller den svenska staten. Vi måste se till att dämpa
            verkningarna så gott det går och ge förutsättningar under tiden,
            muskler i form av resurser men också redskap.
          </note>
          <note>
            Även om vi från statens sida delade ut alla pengar vi kunde skulle
            det inte spela någon roll, för krisen skulle ändå inte gå obemärkt
            förbi. Om Socialdemokraterna tror det har de inte riktigt koll
            på ekonomin och politiken. Vi ger redskapen och resurserna för
            att så bra som möjligt hantera detta, och när det vänder ska den
            svenska skolan vara redo.
          </note>
          <note type="speaker">
            Anf. 10 MATS PERTOFT (mp) replik:
          </note>
          <note>
            Fru talman! Jag vill fortsätta där Mikael Damberg slutade. Vi
            har en unik situation i landet. Jag lyssnade mycket noggrant på
            Sofia Larsens inlägg, och jag kan liksom Mikael Damberg säga att
            jag ställer upp på mycket av det som sades, bland annat att vi
            behöver göra tidiga insatser. Det tror jag att alla skolpolitiker,
            åtminstone de jag känner, är överens om. Det behövs mycket mer
            av det. Vi kan titta på Finland som genom att vara bättre än Sverige
            på att sätta in tidiga insatser också når bättre resultat.
          </note>
          <note>
            Då är frågan: Hur klarar man det i en värld där kommunerna i
            dag tvingas varsla inte bara på grund av ett minskande antal elever
            utan på grund av att skatteintäkterna tryter, finanskrisen slår
            till? Samtidigt vägrar alliansregeringen att skjuta till extra
            pengar i år. Det finns pengar för nästa år och man tricksar med
            pengarna genom att överföra dem i december. Hur kan Sofia Larsen
            stå och försvara neddragningarna när det antagligen kommer att
            leda till den största lärarminskningen sedan 90-talet? Då tog
            det sex år att återställa nivån. Hur kan alliansen stå i kammaren
            och försvara detta och på inget sätt förklara att man är beredd
            att ta konsekvenserna av det?
          </note>
          <note>
            Är Sofia Larsen beredd att undanta skolan från nedskärningarna
            i Kommunsverige?
          </note>
          <note type="speaker">
            Anf. 11 SOFIA LARSEN (c) replik:
          </note>
          <note>
            Fru talman! Det är bra att Mats Pertoft, precis som Mikael Damberg,
            håller med om mycket av det som vi gör, bland annat vad gäller
            tidiga insatser. Frågan är varför inte ni, Mats Pertoft, genomförde
            detta när ni hade makten och möjligheten. Varför var det inte
            viktigt då? Det var ju inte det. De stora insatser som nu görs
            kom ni inte ens i närheten av under den tid ni var i majoritet.
            Det är vi som har sett till att de möjligheterna och resurserna
            skapats. Det gäller till exempel läsa-skriva-räkna-satsningen
            där det läggs 900 miljoner kronor som skolarna i landet kan få
            del av.
          </note>
          <note>
            Vi stärker den kommunala sektorn med 18 miljarder kronor 2009
            och med 21 miljarder kronor nästa år. Därtill kommer extrasatsningen
            på 7 miljarder kronor. Det gör vi för att vården, skolan och omsorgen
            ska kunna få resurser.
          </note>
          <note>
            Men det är klart att vi inte bara kan se till det. Kommuner,
            regioner och staten måste ta sitt ansvar på alla nivåer. Det kommer
            att vara några tuffa år. Vi kan inte blunda för dem. Men vi kan
            inte heller blunda för de andra delar som vi behöver se till:
            redskap i form av utvärderingar, insatser och en ny typ av styrning
            och möjligheter i ledarskapet. Vi tänker inte blunda för dem.
            Det är synd att ni gör det. Vi vill ge de redskapen till varje
            skola, varje lärare och varje rektor. Det är vår idé, och det
            är det som vi också genomför.
          </note>
          <note type="speaker">
            Anf. 12 MATS PERTOFT (mp) replik:
          </note>
          <note>
            Fru talman! Vad alliansen föreslår vet vi väldigt lite om, eftersom
            ni fortfarande inte har presenterat skollagen. Det är en massa
            ord här, men ingen verklighet.
          </note>
          <note>
            Jag föreslår att Sofia Larsen tar ett steg utanför den här kammaren
            och diskuterar detta med till exempel Sveriges Kommuner och Landsting
            på andra sidan Strömmen. Jag satt själv i Kommunförbundets ledning
            förra mandatperioden. Jag minns mycket väl när deras ekonomer
            då själva sade att de hade fått så mycket resurser att de inte
            kunde klaga över någonting. Nu är moderaten Anders Knape ordförande.
            Visserligen tackar han ödmjukt för de allmosor han har fått av
            regeringen nu, men han står tydligt och säger efter varje budget
            att det inte räcker. Kommuner går på knäna.
          </note>
          <note>
            Ta sitt ansvar, säger Sofia Larsen. Ja, kommunerna tar sitt ansvar
            och avskedar lärare. Det kommer att ta minst sex år att återställa
            skolan efter de nedskärningar som ni åstadkommer nu eftersom ni
            inte tillskjuter medel. Det kommer att ta minst de sex år det
            tog på 90-talet att återställa detta. Det hjälper föga hur mycket
            man än ändrar regelverken när det handlar om konkreta lärare i
            skolan.
          </note>
          <note>
            Det är ni som ansvarar för detta. Det är ni som inte vill ge
            kommunerna tillräckligt mycket resurser mycket på grund av att
            ni har satsat pengar på annat. Det är er sak att satsa pengar
            på annat. Men då måste ni ta ansvar för nedskärningarna i kommunerna
            och skolan. Detta drabbar alla. Min förra partikollega Gustav
            Fridolin publicerade häromdagen en bok där han beskriver vad som
            skedde under dessa sex år, när en hel generation fick sämre utbildning
            genom nedskärningarna på 90-talet. Det är ni som ansvarar för
            dessa nedskärningar, eftersom ni inte skjuter till pengar.
          </note>
          <note type="speaker">
            Anf. 13 SOFIA LARSEN (c) replik:
          </note>
          <note>
            Fru talman! Inom den ekonomiska politiken tycker jag att det
            är viktigt att i det läge vi är i nu ha möjlighet att göra strukturförändringar
            på kommunal, regional och nationell nivå och se till att vi blir
            bättre förberedda när det vänder. Det handlar inte bara om riktade
            statsbidrag, utan också om andra strukturförändringar inom den
            ekonomiska politiken och arbetsmarknadspolitiken, om att skapa
            bättre rörlighet på arbetsmarknaden och se till att företagen
            får det mycket bättre så att de kan anställa. Fler företag kan
            då anställa fler, vilket gör att vi får pengar till välfärden.
            Det är en naturlig kedja, och det är det som den här regeringen
            ser till att ge bättre förutsättningar för.
          </note>
          <note>
            Staten har inte pengar som kommer någonstans uppifrån och som
            man bara kan dela ut. Staten behöver ta in pengar från företagande
            och arbete. Därför ger vi förutsättningar för detta först, också
            för att vi ska kunna föra en ansvarsfull politik så att inte svenska
            folkets skattepengar totalt försvinner.
          </note>
          <note>
            Men denna ansvarsfullhet visar inte ni. Det kommer surt efter
            om man inte har den ansvarsfullheten och ser till att den är riktig.
            Gör man inte det nu på ett korrekt sätt hamnar man i det läge
            vi hade på 90-talet, och där vill inte vi hamna igen. Det handlar
            därför om både de resurstillskott som sker till kommuner och de
            konkreta åtgärderna.
          </note>
          <note>
            Vad gäller skollagen var Miljöpartiet själva med och lade förslaget
            i byrålådan. Ni hade chansen ihop med Socialdemokraterna att lägga
            fram det men hoppade av, för ni kom inte överens. Vänsterpartiet
            fick inte ens vara med där. Sedan var ni med på slutkälken. Det
            vi har gjort nu är en ordentlig genomgång. Man kommer före sommaren
            att redovisa väldigt mycket av det som är kopplat till dagens
            betänkande.
          </note>
          <note type="speaker">
            Anf. 14 ROSSANA DINAMARCA (v) replik:
          </note>
          <note>
            Fru talman! Jag fortsätter på det spår vi är inne på, nämligen
            resurserna till kommunerna och skolan. Sofia Larsen säger att
            den tidigare socialdemokratiska regeringen inte gjorde några satsningar
            med oss och Miljöpartiet som stöd. Men vi lade specialdestinerade
            pengar i statsbidrag för att öka lärartätheten i förskolan. Det
            blev 6 000 fler förskollärare. Det var någonting som den här regeringen
            tog bort. Därmed har också lärartätheten minskat i förskolan.
            För att klara upp 90-talskrisen efter den förra borgerliga regeringen
            satsades det på 15 000 fler lärare. Vi hade också en satsning
            under förra mandatperioden på att stärka de särskilt utsatta områdena.
            Det var också någonting som den borgerliga regeringen tog bort.
            För vad då? Jo, för att sänka skatterna med nästan 80 miljarder
            kronor för de mest välbeställda i landet. Så har den politiken
            fortsatt. Man sänker skatterna och gör det bättre för dem som
            redan har det bra.
          </note>
          <note>
            Sofia Larsen säger flera gånger att man ska ge stöd till skolan.
            Det ska vara kramar, lust och verktyg till lärarna. Detta håller
            jag med om. Men verktygen är försittning, avstängning och beslagtagande
            av mobiltelefoner. Ingenting handlar om det som faktiskt gör skillnad
            i skolan, nämligen fler lärare. Där står ni handfallna. Inga pengar!
            2 700 lärare är varslade, och dem gör ni ingenting åt.
          </note>
          <note type="speaker">
            Anf. 15 SOFIA LARSEN (c) replik:
          </note>
          <note>
            Fru talman! Den hårdaste politik som hittills har förts inom
            svensk skol- och utbildningspolitik står bland annat Rossana Dinamarca
            och hennes parti för. Man lät elever inom grundskolan lämna utbildningssystemet
            utan att de fått det stöd och den hjälp de behövde. Man kunde
            gå de första åren i skolan utan att kunna få stöd för att lära
            sig att läsa, skriva och räkna. Det som vi nu gör är att vi ger
            det stödet, ger tillbaka speciallärarna, ser till att lärarna
            får fortbildning, resurser och verktyg, satsar på ledarskapet
            i skolan. Men det vill inte ni genomföra tidigare när ni hade
            möjligheten och kopplingen till Socialdemokraterna. Nu ser vi
            heller ingenting gemensamt från er för att kunna ge stöd och rätta
            till detta.
          </note>
          <note>
            Det Rossana Dinamarca och Vänsterpartiet har sagt är att pengar
            löser allt, oavsett om det är högkonjunktur eller lågkonjunktur.
            Det är Vänsterpartiets devis, något som egentligen är väldigt
            motsägelsefullt. Pengar löser allt, även när det var högkonjunktur
            som brann för fullt. Det handlar självklart om resurser. Det ska
            man ha respekt för. Men det handlar också om de konkreta redskap
            som finns att hantera i varje klassrum, på varje skola och i varje
            kommun. Det är viktigt, men det kunde inte Vänsterpartiet genomföra
            den gången ni hade möjligheten.
          </note>
          <note type="speaker">
            Anf. 16 ROSSANA DINAMARCA (v) replik:
          </note>
          <note>
            Fru talman! Jag noterar att Sofia Larsen inte vill svara på frågan
            vad hon och majoriteten tänker göra för att hindra varslen som
            ligger på lärare i dag.
          </note>
          <note>
            Pengar löser inte allt, men det är nog rätt viktigt att ha lärare
            i skolan för att över huvud taget kunna garantera eleverna någon
            som helst utbildning av kvalitet. Men det är dem ni vill ha bort.
            Ni tror att det löses med tidigare betyg, försittningar och avstängningar,
            att det är det som ska ge de ökade kunskaperna. Men där har Sofia
            Larsen och regeringen fel. Det är lärarna som gör skillnad i skolan,
            och dem vill ni inte ha i skolan. Ni vill inte ens ha dem som
            finns i skolan, och ni vill inte ha fler av den varan, vilket
            jag tycker är väldigt märkligt.
          </note>
          <note>
            Den här regeringen har konsekvent bedrivit en politik som verkligen
            står för utslagning där man inte ska kunna få en gymnasieutbildning
            som ger någon nytta när man kommer ut från den utan som leder
            rakt till arbetslöshet. Det är en urholkad gymnasieskola för en
            ganska stor del av eleverna som börjar där.
          </note>
          <note>
            Jag vill återkomma till frågan, eftersom det kan vara intressant
            att få svar på den: Vad gör ni åt de 2 700 lärare som i dag är
            varslade och för att förhindra varsel? Det räcker inte med pengar
            år 2010. Pengarna behövs i dag.
          </note>
          <note type="speaker">
            Anf. 17 SOFIA LARSEN (c) replik:
          </note>
          <note>
            Fru talman! Om vi skulle på Vänsterpartiets linje, oavsett om
            det var lågkonjunktur eller högkonjunktur, skulle vi verkligen
            inte ha råd att ha en enda lärare i svensk skola. Det Vänsterpartiet
            har föreslagit är egentligen helt absurda tankar om att vi skulle
            totalanställa alla människor inom offentlig sektor.
          </note>
          <note>
            Ni räknar med att pengarna kommer uppifrån. De gör inte det.
            Pengar kommer från att vanliga människor arbetar och att vanliga
            människor startar och driver företag. Så får vi in skattepengar
            så att vi kan fördela dem till en god välfärd i hela landet till
            varenda människa. Så fungerar den politik som vi för och den marknadsekonomi
            som finns i Sverige.
          </note>
          <note>
            Om vi ska få det behöver vi möjligheter för fler företag och
            se till att det lönar sig att arbeta. Det handlar om att göra
            så att människor med låga och normala inkomster får mer pengar
            över i sin plånbok och kan bestämma mer över sitt eget liv. Det
            är precis det som vi har gjort.
          </note>
          <note>
            Människor med låga och normala löner har fått mycket mer över
            i sin egen plånbok. Det har vi varit med och sett till att få
            gjort. Det vi satsar på kommunerna, förutom konkreta satsningar
            och möjligheter för företagen är jag upprepar det för tionde gången
            tror jag 18 miljarder kronor för år 2009. För år 2010 blir det
            totalt 28 miljarder extra.
          </note>
          <note>
            Det är resurser ut till kommuner runt om i landet plus de konkreta
            åtgärder som vi har.
          </note>
          <note type="speaker">
            Anf. 18 MARGARETA PÅLSSON (m):
          </note>
          <note>
            Fru talman! När vi inom alliansen vann valet i september 2006
            såg vi inom utbildningspolitiken fyra stora utmaningar framför
            oss. Vi såg det sjunkande kunskapsresultatet i skolan. Vi såg
            hur det i många klassrum var brist på arbetsro och trygghet. Vi
            såg hur läraryrkets status sjönk år från år. Sist men inte minst
            såg vi hur allt fler ungdomar inte klarade av gymnasieskolan.
          </note>
          <note>
            Vi såg hur en fjärdedel av alla elever, upp till 30 000 elever
            om året, lämnade gymnasieskolan utan godkända betyg. Det är de
            som nu finns ute i arbetslöshet och växande utanförskap. När högkonjunkturen
            kommer, den efterlängtade konjunkturvändningen, kommer de att
            stå längst från arbetsmarknaden.
          </note>
          <note>
            Vi har kommit en bit på väg med vår reformpolitik. Men det finns
            oändligt mycket kvar att göra. Med all respekt för regeringen
            och vad regeringen har åstadkommit säger jag ändå: Det räcker
            inte. Vi måste få ännu bättre lärare genom ny lärarutbildning
            och mer kompetensutveckling. Vi väntar på betygen i sexan, betyg
            i fler steg. Vi ser fram emot skolor där alla jobbar med forskningsbaserade
            program mot mobbning.
          </note>
          <note>
            Det blir förfärliga konsekvenser både för dem som mobbar och
            de elever som blir mobbade. Var och en kan begripa att de inte
            har någon tid eller ork kvar för att inhämta kunskap. Det duger
            inte att skolorna har hemmasnickrade program som de hoppas ska
            göra skillnad. Vi måste veta vad vi gör i alla fall av kränkande
            behandling.
          </note>
          <note>
            Vår läsa-skriva-räkna-satsning har nyss kommit i gång. För några
            veckor sedan hade vi nationella prov för treorna för första gången.
            Det var i höstas som vi började med skriftliga omdömen. Vi får
            nu tillbaka de speciallärare som ni socialdemokrater tog bort
            från skolan. Matte, no-ämnen och teknik får en tilldelning på
            100 miljoner.
          </note>
          <note>
            Det kommer att ta flera år innan vi får se resultaten av våra
            reformer och satsningar. Kommer de att räcka? Jag tror inte det.
            Vi måste också förändra attityden till skolan och lärandet. Utbildning
            är inte en gåva som ges till elever. Utbildning är någonting som
            måste förvärvas. Elever måste anstränga sig och vilja ha höga
            betyg. Elever måste inse att det tar tid att bli duktig i skolan.
          </note>
          <note>
            Attityden till skolan och lärandet kommer från hemmet och föräldrarna.
            Hemmens socioekonomiska status slår mer och mer igenom på kunskapsresultat.
            Men är det för att föräldrarna är högskoleutbildade som de stöttar
            sina barn? Eller är det just attityden till utbildning som är
            annorlunda hos oss som har gått några år mer i skolan?
          </note>
          <note>
            Föräldrar kan naturligtvis ha en positiv attityd till lärandet
            utan att själva vara högskoleutbildade. Det såg vi tydligt i Sverige
            under tidigare decennier, och vi ser det ofta hos våra nya svenskar.
            Men i Sverige har det blivit viktigare att diskutera och fördöma
            att elever tvingas betala 100 kronor för en skolresa. Det har
            blivit viktigare att fördöma vad kommuner och skolor inte gör
            och till exempel hur dålig skolmaten är än att fördöma att man
            saknar bra lärare, diskutera vikten av läxor och vikten av att
            göra sitt bästa.
          </note>
          <note>
            Fru talman! Samtidigt som blockpolitiken är mer cementerad än
            någonsin i svensk politik har oppositionen svårt att enas i skolpolitiken.
            I betänkandet finns 69 reservationer. Av dessa 69 reservationer
            är två gemensamma. Det må vara viktigt med genuspedagoger och
            omprövning av betyg. Men det finns områden av större vikt inom
            grundskolan. Jag hoppas verkligen att ni slipper ta regeringsansvaret
            efter valet år 2010. Hur skulle ni kunna bli överens om skolpolitiken?
            Det spretar åt alla håll.
          </note>
          <note>
            När det gäller betyg är Vänstern tydliga. De vill inte ha betyg
            alls och inte heller några skriftliga omdömen i grundskolan. Miljöpartiet
            vill inte ha betyg men skriftliga omdömen. Socialdemokraterna
            vill ha betyg men inte skriftliga omdömen för de yngre barnen
            men väl för de äldre. Hur ska ni ha det med den saken?
          </note>
          <note>
            En annan fråga där det spretar mycket är frågan om de fristående
            skolorna. Vad tycker oppositionen egentligen om fristående skolor?
            Socialdemokraterna betonar nationellt hur positiva de är till
            friskolorna, men verkligheten ute i socialdemokratiskt styrda
            kommuner än en helt annan. Vi ser ständiga påhopp och brist på
            likabehandling av friskolorna.
          </note>
          <note>
            Miljöpartiet var under förra mandatperioden friskolornas bästa
            vän. Mikaela Valtersson gjorde vid flera tillfällen en heroisk
            insats tillsammans med oss i alliansen och motstod Socialdemokraternas
            och Vänsterns försök att försämra det för friskolorna. Men tyvärr
            har inte Mats Pertoft samma vilja och ambition. Han verkar hellre
            samordna sig med Socialdemokraterna än göra något gott för friskolorna.
          </note>
          <note>
            Och sen har vi Vänstern till slut. Ja, vad de tycker om friskolor
            är väl kort och gott nej till dem alla.
          </note>
          <note>
            I grundskolan går en miljon elever. Den kostar så där en 8090
            miljarder årligen och är en av Sveriges viktigaste samhällsinstitutioner.
            Och det enda oppositionen är överens om är att regeringen borde
            satsa på genuspedagoger och att elever ska få överklaga betyg.
            Man tar sig för pannan!
          </note>
          <note>
            Fru talman! Jag yrkar bifall till förslagen i betänkandet i sin
            helhet.
          </note>
          <note type="speaker">
            Anf. 19 MIKAEL DAMBERG (s) replik:
          </note>
          <note>
            Fru talman! Först det här med enighet eller inte enighet. Man
            kan väl fundera på ifall majoriteten i Sveriges riksdag och regeringen
            över huvud taget har något intresse att diskutera någonting som
            vi är överens om. Man kan utforma en skolpolitik där man bara
            betonar skillnader. Man kan försöka hitta problem och olikheter
            överallt, och så fokuserar man på det. Jag skulle också kunna
            göra det i den här debatten.
          </note>
          <note>
            Jag tror att alla som lyssnar på den här debatten känner att
            den stora frågan i debatten är enigheten i kritiken mot att regeringen
            nu tillåter att tusentals lärare kommer att sparkas från Sveriges
            skolor. Jag tror att det blir en väldigt stor och viktig fråga
            för svenskt skolväsen de närmaste åren. Den här debatten kan nog
            gå lite till historien när vi tittar tillbaka på den här krisen
            och hur den borgerliga regeringen valde att låta besparingarna
            gå ut över skolan i stället för att göra ett annat val och se
            till att prioritera barns och ungdomars uppväxtvillkor i ett läge
            av kris. Men du får säga om jag har fel i att den här debatten
            har präglats av den enighet som har funnits i oppositionen på
            den här punkten.
          </note>
          <note>
            Jag skulle kunna rabbla upp oenigheter hos er. Vad tycker ni
            egentligen om friskolor eller konfessionella skolor? Vad tycker
            Margareta Pålsson om Plymouthbrödernas skola? Ska de få starta
            skola? Björklund har varit väldigt tydlig i den frågan. Ska man
            få stänga skolor omedelbart och se till att de inte får drivas
            vidare i väntan på den juridiska prövningen? Jag tycker det. Vad
            tycker alliansen? Vad tycker ni om specialutformade program på
            gymnasieskolan? Vad tycker ni om omprövning av betyg? Vad tycker
            ni om Mats Gerdaus förslag om att privatisera vuxenutbildningen?
            Vad tycker ni om undervisning på modersmål? Vad tycker ni om studiestödet?
            Vad tycker ni om elevinflytandet?
          </note>
          <note>
            Jag skulle kunna ha en debatt här om frågor där ni tycker olika.
            Men jag tror att svensk skola skulle tjäna mycket på en debatt
            om vad som förenar oss och att vi bygger långsiktighet i skolpolitiken.
          </note>
          <note>
            Men återigen frågan om resurserna: Hur många tusen lärare bedömer
            du kommer att bli av med jobben de närmaste åren?
          </note>
          <note type="speaker">
            Anf. 20 MARGARETA PÅLSSON (m) replik:
          </note>
          <note>
            Fru talman! Det blir tydligen samma diskussion oavsett vem som
            står här och vem som står på andra sidan. Diskussionen gäller
            det viktiga: Hur är det med lärarna i vårt land? Och den kristallkulan
            tror jag ingen har, inte ens en gång Mikael Damberg. Ingen vet
            hur denna globala finanskris kommer att utveckla sig. Ingen vet
            när det vänder, när vi ser det berömda ljuset i tunneln.
          </note>
          <note>
            Jag kan börja med de första tusen varslen av lärare som drog
            som en chock genom Sverige. Då svarade Sveriges Kommuner och Landsting
            att anledningen till varslen av de tusen lärarna var att elevantalet
            minskade och att om man räknade strikt på det borde Sveriges kommuner
            ha varslat 2 000, om man bara räknar på elevantalet. Det vill
            säga att Sveriges Kommuner och Landsting påstår att varslandet
            av de tusen lärarna inte har ett dugg med finanskrisen att göra.
            Nu kan man tycka att det vore bra med fler lärare, men det är
            ju en sak som kommunerna bestämmer i sina budgetar om de ska öka
            lärartätheten. Återigen: De 2 000 lärarna har inte med finanskrisen
            att göra.
          </note>
          <note>
            Vi kan också se var det varslas mest lärare. Jo, mest lärare
            varslas i de kommuner som styrs av Socialdemokraterna, ofta med
            hjälp av Vänstern och ofta också av Miljöpartiet. Vi har gjort
            en genomgång och tittat på de kommunerna och sett att det ofta
            samtidigt görs någonting annat, det vill säga att det byggs simhallar,
            spaanläggningar och eventanläggningar, så det är alldeles tydligt
            vad oppositionen prioriterar. Det är verkligen inte lärare utan
            flashiga anläggningar.
          </note>
          <note type="speaker">
            Anf. 21 MIKAEL DAMBERG (s) replik:
          </note>
          <note>
            Fru talman! Jag vet inte om Margareta Pålsson lever i verkligheten
            eller om Regeringskansliet inte har träffat någon kommunpolitiker
            som har tittat på skatteintäkterna och kostnaderna för socialbidragen
            de kommande åren. Det är dramatiska siffror. Det är kraftiga nedskärningar
            som väntar. Regeringen har valt att inte ge några pengar för i
            år. Och bara hälften av det som Konjunkturinstitutet kräver behövs
            för att inte behöva massuppsäga folk i kommuner och landsting,
            däribland lärare, de kommande åren.
          </note>
          <note>
            Det är ett val ni har gjort, samtidigt som ni väljer att gå vidare
            och sänka skatten för Anders Borg och andra riksdagsledamöter
            med 13 000 kronor per år. Det är en prioritering man får göra
            om man tycker att Anders Borg förtjänar 13 000 kronor i år i skattesänkning
            eller om man tycker att skolorna och lärarna faktiskt är viktigare
            i ett krisläge. Jag gör den senare prioriteringen, och jag står
            för den prioriteringen, därför att politik är inte bara att prata,
            utan politik är också att välja och prioritera vad som är viktigast.
            Och i ett krisläge måste man bestämma sig för vad man prioriterar
            högst.
          </note>
          <note>
            När det sedan gäller kommuner som väljer att göra olika prioriteringar
            är det inte bara så att regeringen väljer att inte ge kommuner
            de pengar som behövs för att förhindra massuppsägningar av lärare.
            Det är så att ni också har kommit på en ny idé om medfinansiering.
            Kommuner och landsting ska i detta krisläge gå in och finansiera
            statliga vägar. Det är briljant tänkt. Fråga Huddinge kommun hur
            de ska göra! De har fått erbjudandet att nu gå in med 540 miljoner
            kronor för att finansiera Södertörnsleden. Det är en helt ny princip
            i Sverige att kommunerna ska betala statliga vägar. Snacka om
            att vältra över kostnader för vägarna! Sedan tar staten inte sitt
            ansvar för kvaliteten i grundskolan. Därtill har man förändrat
            a-kassesystemet så att kostnaderna vältras över på kommunerna
            för socialbidrag.
          </note>
          <note>
            Det är klart att regeringen har ett ansvar för den uppkomna situationen.
            Ta det ansvaret och stå för det! Ni har gjort era val. Jag tycker
            att ni gör fel val. Ni borde passa på att lära er något av 90-talskrisen
            och faktiskt se till att försöka värna skolan i den här krisen
            och inte göra samma misstag som förra gången.
          </note>
          <note type="speaker">
            Anf. 22 MARGARETA PÅLSSON (m) replik:
          </note>
          <note>
            Fru talman! Vi är väldigt noga med att inte göra samma misstag
            som Socialdemokraterna gjorde under 90-talskrisen. Då var det
            stora nedskärningar i skolan. Vi gör allt för att skydda välfärdens
            kärna.
          </note>
          <note>
            Vi har infört tre stycken jobbskatteavdrag. Socialdemokraterna
            säger ja till de två. Jag förstår inte varför Socialdemokraterna
            ideligen står och kritiserar vad de själva har röstat bifall till.
            Det måste jag säga är lite konstigt.
          </note>
          <note>
            Mikael Damberg säger att kommunerna inte får några tillskott
            när kommunerna i år får 18 miljarder. Ja, jag vet vad som sker
            med socialbidragen, men med all respekt har de ju inte kostat
            18 miljarder mer i år. De kommer att kosta mer, men hur mycket
            är det ingen som vet.
          </note>
          <note>
            Nästa år får kommunerna 28 miljarder mer, och ni står och säger
            att vi inte skickar några tillskott till kommunerna. Men vi har
            ju inte, som ni verkar ha, några sedelpressar i källaren, för
            så fort det är någonting ska det vara mer pengar. Jag såg att
            Socialdemokraterna nu vill ha läxläsning på schemat i skolan.
            Alla dessa frivilliga försök som är på gång, alla människor som
            lägger ned sin tid för att barn som inte får hjälp hemma ska kunna
            få läsa läxor nu vill ni ha det i skolan. Mikael Damberg rister
            på huvudet. Det var ju din partikamrat som sade det i radion och
            inte du, så jag kanske ska sluta prata om det.
          </note>
          <note>
            Jag vill i alla fall innan min talartid är slut säga att i skollagen
            kommer ni att få svar på alla frågor om hur det blir med konfessionella
            skolor och andra frågor. Vi har klarat att få fram en skollag
            på mindre än tre år. Ni klarade det inte på sju år.
          </note>
          <note>
            Innan sommaren kommer ska ni få läsa vad vi tycker om alla dessa
            saker.
          </note>
          <note type="speaker">
            Anf. 23 MATS PERTOFT (mp) replik:
          </note>
          <note>
            Fru talman! Det är en spännande debatt det här. Jag undrar om
            man kan få några konkreta svar från alliansens sida eller om det
            bara blir icke-svar.
          </note>
          <note>
            Först ett påpekande. Jag och Mikaela Valtersson är rörande överens
            när det gäller friskolepolitiken. Jag är ganska mycket ute på
            friskolor, och där möter jag mest att man är väldigt förvånad
            över att det är en borgerlig alliansregering som inskränker den
            pedagogiska friheten och lägger fram väldigt detaljerade och styrande
            förslag när det gäller bidrag på lika villkor och som hotar de
            specialutformade programmen. Det är många förvånade över. Man
            hade inte väntat sig att en borgerlig regering på det sättet skulle
            hota den fria pedagogiken.
          </note>
          <note>
            Detta är blockpolitik, precis som Margareta Pålsson säger. Den
            är mer cementerad än någonsin. Varför är det så? Jo, för att Moderaterna
            och alliansen har tvingat fram detta. Det är ni som har cementerat
            blockpolitiken.
          </note>
          <note>
            Det vore bra om Margareta Pålsson kunde ta sig lite längre ut
            i verkligheten och se de problem som finns i kommunerna. Visst
            är det många lärare som är varslade på grund av ett minskat elevantal,
            men det är allt fler som blir varslade på grund av nedskärningar
            i kommunerna. Just den 90-talskris som Margareta Pålsson gång
            på gång tar upp ledde till neddragningar under sex år i kommunala
            skolor. Nu riskerar ni att administrera detta än en gång. Ni riskerar
            att genomföra de största neddragningarna i svensk skola på väldigt
            länge. Det rimmar illa med era högtravande ord om allt annat,
            till exempel satsningar i de tidiga åldrarna etcetera. Det är
            mycket trevligt med matematikprogram och så vidare, men var är
            verkligheten?
          </note>
          <note type="speaker">
            Anf. 24 MARGARETA PÅLSSON (m) replik:
          </note>
          <note>
            Fru talman! Verkligheten säger att det aldrig någonsin har funnits
            så mycket pengar i svensk skola som det finns just nu. Vi ser
            stora, tunga orosmoln vid horisonten. Vi vet inte vad den globala
            finanskrisen kommer att innebära, men finns det någon som tror
            att vi skulle kunna låta kommunerna gå helt skyddade igenom en
            global finanskris? En del av kommunernas intäkter kommer från
            staten, men den allra största delen är avhängig av hur det går
            med arbetsmarknaden. Ingen regering i världen, inte ens en rödgrön
            regering, skulle kunna hindra det som händer på arbetsmarknaden.
          </note>
          <note>
            Jag skulle vilja fråga Mats Pertoft om en intressant reservation
            som ni har, nämligen reservation nr 9. Där säger ni i Miljöpartiet
            att ni vill stänga de skolor som inte sköter sig. Den tankegången
            är inte främmande för mig. Vi har många gånger diskuterat om man
            ska kräva att dåliga skolor stängs. Hur ska det då bli? Det är
            ganska lätt att säga att fristående skolor ska stängas om de inte
            sköter sig. Det finns möjlighet för kommunerna att ta över de
            eleverna även om det skulle bli bekymmersamt på många ställen.
            Men Miljöpartiet och Mats Pertoft säger att alla skolor som inte
            sköter sig ska stängas. Jag skulle vilja höra hur det skulle se
            ut. Hur skulle det se ut i Gällivare där det är så låg kvalitet
            på undervisningen att de kommunala skolorna borde stängas? Hur
            skulle verkligheten se ut för de eleverna i Gällivare?
          </note>
          <note type="speaker">
            Anf. 25 MATS PERTOFT (mp) replik:
          </note>
          <note>
            Fru talman! Det är bra att Margareta Pålsson läser våra motioner.
            Det vore bra om hon läste dem noggrannare. Det framgår mycket
            tydligt i motionen att det också handlar om att friskolor i dag
            har rätt att bedriva verksamheten vidare under överprövningstiden
            när tillståndet är indraget. Det är det vi vill överpröva och
            stänga dem tidigare. Det handlar inte om att stänga alla direkt.
          </note>
          <note>
            Detta är väldigt intressant. Margareta Pålsson säger att det
            aldrig har funnits så mycket pengar i skolan tidigare. Det är
            inte så konstigt. Det har aldrig funnits så många elever i till
            exempel gymnasieskolan. Hon säger också att man inte kan skydda
            kommunerna helt och hållet. Jag håller helt med om det. Man kan
            inte skydda någon verksamhet i samhället helt och hållet. Vi befinner
            oss i ett globalt krisläge. Ingen regering kan skydda någon helt
            och hållet.
          </note>
          <note>
            Problemet är att den här regeringen låter bli att skydda över
            huvud taget. Under 2009, sedan varslen har kommit, har det inte
            kommit ett enda öre mer till kommunerna på det här området. De
            har inte fått en enda respit. Många kommuner hoppades att det
            skulle komma någonting i vårpropositionen för 2009, men det kom
            inget. Nu är man tvungen att varsla desto mer. Det är nu vi ser
            vågen. Man har väntat och hoppats att alliansregeringen skulle
            ha lite medkänsla, lite sympati och lite ansvarskänsla för verksamheterna
            ute i landet, men det har ni inte. Ni skjuter inte till några
            pengar 2009 utöver den kompensation för ökade kostnader som ni
            inte ens uppfyllde i höstpropositionen förra året enligt SKL.
          </note>
          <note>
            Det är det som är problemet. Ni tar inte ansvaret att upprätthålla
            den allmänna välfärden, och det gäller särskilt skolan, som är
            ålagt er av Sveriges väljare.
          </note>
          <note type="speaker">
            Anf. 26 MARGARETA PÅLSSON (m) replik:
          </note>
          <note>
            Fru talman! Medkänsla för oss är 18 miljarder mer i år än förra
            året. Medkänsla för oss är 28 miljarder mer nästa år än 2008.
            Medkänsla för oss är att 5 miljarder betalas ut i december. Medkänsla
            för oss är att tänka på hösten när man lägger fram en budget som
            nu verkar för fjärde månaden av tolv. Man måste planera detta
            noga. Vi har inte system där vi budgeterar varje månad, utan det
            bygger på långsiktighet. Så fungerar vår regering till stöd och
            hjälp för alla.
          </note>
          <note>
            Vi har en lågkonjunktur där vi som väl är stod bättre rustade
            än Sverige gjorde under den förra lågkonjunkturen. Vi har en lågkonjunktur
            där den svenska arbetsmarknaden ligger på en mycket högre nivå
            än den gjorde när den förra lågkonjunkturen inträffade. Det är
            vår regerings förtjänst. Det är väldigt bra, för även om vi nu
            ser det förfärliga att människor blir arbetslösa varje dag kommer
            det inte att bli så många arbetslösa när vi ser slutnotan som
            det hade blivit om arbetslösheten hade börjat från den lägre sysselsättningsnivå
            som fanns under er tid. Det är vi och stora delar av svenska folket
            väldigt tacksamma för.
          </note>
          <note type="speaker">
            Anf. 27 CHRISTER NYLANDER (fp):
          </note>
          <note>
            Fru talman! Ekonomin har varit i fokus i denna debatt som i så
            många andra, och det är viktigt att den är det. Det är en bekymmersam
            situation Sverige befinner sig i just nu.
          </note>
          <note>
            Många kommuners ekonomi är väldigt bekymmersam. Det svåra ekonomiska
            läget är en följd av den internationella finanskris som har drabbat
            Sverige väldigt hårt. En slutsats som jag tycker att man bör dra
            är att det ledde till en svaghet för svensk skola att kommunalisera
            den. Många kommuner har en finansiell bas som är alldeles för
            bräcklig. De har för få finansiella verktyg för att hantera sådana
            här situationer och se till att skolan klarar sig ur finansiella
            kriser och skarpa lågkonjunkturer. Till och med under en stark
            högkonjunktur, som vi hade tidigare, var det många kommuner som
            hade svårt med ekonomin.
          </note>
          <note>
            Som bekant var Folkpartiet emot kommunaliseringen av skolan.
            I dagarna har den arbetsgrupp inom Folkpartiet som har hand om
            skolpolitiken presenterat ett förslag på att staten åter ska ha
            huvudmannaskapet för skolan. Det är viktigt för att säkerställa
            likvärdigheten i svensk skola och ge varje elev en chans att få
            en bra utbildning och god kunskap oavsett var man bor.
          </note>
          <note>
            Det frågades tidigare i den här debatten var utbildningsministern
            är. Han är i Nederländerna för att där diskutera med sin motsvarighet
            om hur man tillsammans kan komma på nya sätt att lyfta upp skolan
            i Europa och i de olika länderna. Jag tror att det är viktigt
            att man använder sig av den möjligheten att se på andra länder
            och lära av varandra. Ska vi lyfta upp Sverige som kunskapsnation
            måste vi också se hur andra gör. För övrigt var han senast i torsdags
            här i kammaren för att svara på frågor om utbildningspolitik.
            Jag förutsätter att de i oppositionen som frågade var han var
            nu tog den möjlighet som fanns då att ställa sina frågor.
          </note>
          <note>
            Fru talman! På Sandbäcksskolan i Sjöbo konstaterade man för drygt
            ett år sedan att två tredjedelar av eleverna höll på att missa
            behörighet till gymnasiet. Det var så många som inte hade tillräckliga
            kunskaper i svenska, engelska och matematik. Naturligtvis satte
            man in en lång rad åtgärder. Vid den första extralektionen i matematik
            kom fem elever. Efter tio minuter reste sig en av dem och sade:
            Jag har inte tid att vara kvar här för jag måste beställa tid
            för piercing. Två andra följde med henne ut ur klassrummet.
          </note>
          <note>
            Rektorn på denna skola konstaterade ganska snart att trots alla
            insatser man gjorde behövdes det ytterligare någonting. Det fanns
            en inställning på den här skolan till både skolan och skolarbetet,
            och det var en av förklaringarna till de dåliga resultaten. Det
            fanns en antipluggkultur på skolan, och det gör det på många andra
            ställen också. Det är en situation där de som lyckas på proven
            får skämmas och där de som har ambitioner är utanför. Inte heller
            föräldrarna är alltid tillräckligt engagerade.
          </note>
          <note>
            Men på den här skolan gav man inte upp. När jag kontaktade dem
            i veckan fick jag besked om att situationen nu ser betydligt bättre
            ut. Nu är det ungefär 70 procent av eleverna som ser ut att ha
            behörighet till de nationella programmen på gymnasiet. Det går
            att göra förändringar.
          </note>
          <note>
            Den här skolan fick mycket uppmärksamhet i medierna, men situationen
            är liknande på många andra håll. Det finns flera ungdomsgrupper
            och kulturer där man har en antipluggkultur. Ska vi lyfta Sverige
            som kunskapsnation handlar det om att ha rejäla politiska reformer
            men också om att våga se det som Margareta Pålsson var inne på
            tidigare, nämligen att det behövs en tydlighet i synen på att
            kunskap är viktig och att skolan är viktig. Det handlar om samhällets
            värdering av utbildning, och det handlar om att förtydliga föräldrarnas
            ansvar. Men det handlar också om att våga säga att eleverna själva
            har ett ansvar att satsa på skolan.
          </note>
          <note>
            Fru talman! Vi är nu inne i en reformperiod i svensk utbildningspolitik
            som i grunden kraftfullt kommer att förbättra Sveriges möjligheter
            framöver. Det är också en reformperiod som stärker de enskilda
            individerna, och det är därmed en liberal reformpolitik som vi
            från Folkpartiet naturligtvis är väldigt stolta över. Vi byter
            nu ut en flummig skolpolitik mot en politik där man har tydligt
            fokus på kunskap och där man har tydliga kunskapskrav och höga
            förväntningar men också hjälper de elever som behöver extra stöd.
          </note>
          <note>
            Vi lyfter förskolans pedagogiska roll och uppdrag. Vi gör en
            tidig uppföljning. Vi har fler betygssteg och tidigare betyg,
            och vi ger tidigare och bättre stöd. Därutöver ger vi extra stimulans
            för dem som behöver det, för det finns de som vill gå lite snabbare
            fram.
          </note>
          <note>
            En ny skollag är på gång som bland annat kommer att se till att
            lärare och rektor får större chans att etablera arbetsro på skolan.
            En trappa av åtgärder kommer att finnas där en av åtgärderna är
            att man ska kunna stänga av eller flytta de elever som stör andra
            men också förstör för sig själva.
          </note>
          <note>
            Vi gör detta därför att vi vet att en bra arbetsmiljö är helt
            avgörande för bra arbetsresultat. Det gäller i arbetslivet, och
            det gäller också i skolan. Särskilt vet vi att de som behöver
            skolan allra mest också är de som behöver arbetsro allra bäst.
          </note>
          <note>
            Mina kolleger har presenterat en hel del av de reformer som är
            på gång. Jag tänkte därför bara fördjupa mig i två av dem. Det
            som avgör hur det går för svensk skola och den reformpolitik vi
            just nu driver handlar om hur lyckosamma vi är och hur duktiga
            vi är på att se till att de bäst lämpade lockas till läraryrket.
            Det handlar delvis om att locka dem dit, men också om att därutöver
            ge dem en bra utbildning och kontinuerlig fortbildning med goda
            förutsättningar i klassrummet i vardagen.
          </note>
          <note>
            Att höja läraryrkets status är kanske den allra viktigaste delen
            av skolpolitiken framöver om man ska sikta högt. Antalet förstahandssökande
            till lärarutbildningen har sjunkit drastiskt de senaste tio åren,
            men det går att vända. Det finns andra länder som har lyckats
            vända en sådan liknande trend, till exempel England. Norge är
            nu också på väg att ha ett program för att locka fler till läraryrket.
            Det måste vara mer poppis att söka till lärarhögskolan än att
            söka till Idol på tv.
          </note>
          <note>
            Under 2009 kommer vi därför att presentera en ny lärarutbildning.
            Vi tycker att det behövs ökade krav och kvalitet men också att
            studietakten kan höjas. Vi vill ha lågstadielärare som ska vara
            experter på att lära barn att läsa, skriva och räkna. Vi ska ha
            gymnasielärare med djupa ämneskunskaper, och vi ska ha en förskolelärarutbildning
            som har en tydlig egen profil som därmed också stärker förskollärarnas
            status.
          </note>
          <note>
            Vi måste också fortsätta med våra fortbildningssatsningar. Vi
            måste införa lärarlegitimation, tydligare behörighetskrav och
            bättre karriärvägar än vad som finns i dag. Detta är en av de
            allra viktigaste strategiska sakerna ett land kan göra för att
            höja sin skola men också för att därmed se till att man kan konkurrera
            i kunskapssamhället. Vi måste förmodligen också vara beredda att
            se till att lärarna får betalt för det de gör.
          </note>
          <note>
            Fru talman! En annan fråga som ligger mig varmt om hjärtat är
            hur skolan kan användas för att förbättra integrationen och bryta
            segregationen. Många har säkert en bild av att vi i Sverige är
            väldigt duktiga på att ta emot nyanlända elever. På många håll
            är vi det, men det finns också många exempel på motsatsen. Bland
            de elever som kommer till Sverige efter grundskolans start är
            det väldigt många som inte klarar behörighetskraven till gymnasiet.
            Det är uppemot hälften av dem som inte gör det.
          </note>
          <note>
            Om man gräver lite djupare i den senaste PISA-undersökningen
            om 15-åringars matematikkunskaper ser man att Sverige är ett av
            de länder som har störst skillnad i matematikkunskaper bland 15-åringar
            när man jämför inrikes och utrikes födda. Bilden är inte riktigt
            den att vi är bäst i Sverige.
          </note>
          <note>
            Det är viktigt att man har höga förväntningar på alla elever.
            Därför måste man säga nej till de experiment som går ut på att
            sänka ambitionerna för nyanlända elever. Tvärtom ska vi ha höga
            ambitioner och se till att Sverige blir bland de bästa på att
            ge utrikes födda elever en bra utbildning. Kvaliteten skiftar
            väldigt mycket ute i kommunerna. Framför allt skiftar kvaliteten
            när det gäller förberedelseklasserna. Vi tror att det behövs ett
            kvalitetslyft för förberedelseklasserna med tydligt fokus på inlärning
            av det nya språket men också där man får ämnesundervisning efter
            den nivå man är på. Det behövs en bättre validering av elevernas
            förkunskaper.
          </note>
          <note>
            Att lyfta skolan i utanförskapsområdena är en av de viktigaste
            politiska åtgärderna som vi har framför oss de närmaste åren inom
            skolpolitiken. Det behövs att vi lyfter fram de goda exempel som
            finns, att vi sprider de saker som fungerar, att vi premierar
            framgångsrika skolor i utanförskapsområden och ser till så att
            fler lär sig av dessa så att de kan lyckas. Vi tror att det behövs
            magnetskolor i socialt utsatta områden där man faktiskt använder
            skolan som en effektiv murbräcka mot segregation.
          </note>
          <note>
            Fru talman! Med dessa ord yrkar jag bifall till förslaget i betänkandet.
          </note>
          <note>
            I detta anförande instämde Karin Granbom Ellison (fp).
          </note>
          <note type="speaker">
            Anf. 28 MIKAEL DAMBERG (s) replik:
          </note>
          <note>
            Fru talman! Jag vill först instämma i några saker, jag också.
            Jag tror att det här med kultur och förväntningar är oerhört viktigt.
            Man ska ha tydliga kunskapsmål men också bra uppföljning för att
            styra resurser tidigt. Jag tror också att det är viktigt att jobba
            med lärarnas status och att jobba med långsiktighet för att få
            in fler som vill söka till lärarutbildningen, liksom att jobba
            med lämplighetstester och AT-tjänstgöring. Men då är det också
            viktigt att inte sänka nivån på ämneskunskaperna i lärarutbildningen.
          </note>
          <note>
            Jag tror att lärarutbildningen är ett sådant område där vi borde
            komma överens i brett politiskt samförstånd om hur den ska se
            ut, för det är en långsiktig reform. Jag ser fram emot att ha
            sådana diskussioner i utbildningsutskottet där vi har möjlighet
            att komma överens och skapa långsiktighet om majoriteten är villig
            att skapa samförstånd.
          </note>
          <note>
            Sedan vill jag säga en sak om statens ansvar, för detta blir
            lite parodiskt. Först anklagas vi för att tycka olika. Sedan börjar
            Christer Nylander med att kräva att vi ska förstatliga skolan.
            Kommer det också i skollagen nu om någon månad? Jag bara undrar,
            för det är lite intressant. Man kan ju diskutera förstatligande
            av skolan, men med det sätt som regeringen nu hanterar den här
            växande skolkrisen på vore det väl inte så bra att förstatliga
            skolan nu när staten tar halva ansvaret för de kvalitetsbrister
            som skolan står inför framöver! Det är ju ett halvt statligt ansvar,
            så du tappar lite i trovärdighet. Du vill att staten tar ansvar,
            men du vill inte att staten går in och räddar skolorna från krisen.
            Det blir ju lite konstigt. Varför ska ni då ta över? Är det för
            att fortsätta att inte satsa på skolorna när ni har fått ansvaret
            för dem?
          </note>
          <note>
            Jag har ställt två frågor. Kan Christer Nylander svara på hur
            många lärare som han bedömer kommer att förlora jobbet de närmaste
            åren? Det var den första frågan. Den andra frågan är: Hur ser
            Folkpartiet nu på att Huddinge kommun till exempel ska ta 540
            miljoner kronor från skolan och äldreomsorgen för att bygga Södertörnsleden?
            Det är en väg som staten borde finansiera. Är det rimligt att
            kommuner i det här konjunkturläget ska ta över statliga kostnader
            för infrastruktur?
          </note>
          <note type="speaker">
            Anf. 29 CHRISTER NYLANDER (fp) replik:
          </note>
          <note>
            Fru talman! Lärarutbildningsreformen blir en av de viktigaste
            vi gör under den här mandatperioden. Det är centralt att vi får
            en lärarutbildning som lockar bra och duktiga elever att söka
            sig dit, som ger dem en bra utbildning och som dessutom ger dem
            bra förutsättningar att sköta klassrumssituationen.
          </note>
          <note>
            Det finns många brister i den lärarutbildning vi har just nu.
            Därför säger jag att det är ett av de viktigaste reformområdena
            framöver.
          </note>
          <note>
            Remissrundan på Lärarutbildningsutredningen är precis avslutad.
            Det finns all anledning att läsa remissvaren väldigt noga. Det
            är bra och viktigt att vi får en lärarutbildning som är brett
            förankrad men som också har en förmåga att ge bra lärare till
            skolan.
          </note>
          <note>
            Jag har läst en del av remissvaren och konstaterar att det finns
            en ganska god samstämmighet om att man behöver fördjupa till exempel
            ämneskunskaper hos många av de kategorier som ska bli lärare.
            Men det finns också ett behov av att ha tydliga inriktningar i
            lärarutbildningen där man blir expert på det som man ska utbilda
            sig i.
          </note>
          <note>
            Mikael Damberg funderar lite kring kommunernas och statens ansvar.
            Han säger att jag är inkonsekvent. Samtidigt säger han själv att
            kommunerna ska ha kvar huvudmannaskapet för skolan, men det är
            staten som ska betala det som inte finns i dag.
          </note>
          <note>
            Jag tror att ett av problemen är, och det är den analys som Folkpartiet
            gör, att när Socialdemokraterna valde att kommunalisera skolan
            gjorde de det av effektivitetsskäl och ekonomiska skäl. Vi ser
            nu att många kommuner inte klarar av att ta ansvar för skolan.
            Därför skjuter staten till pengar.
          </note>
          <note>
            När Socialdemokraterna nu kritiserar regeringens ekonomiska politik
            måste man ändå säga att de inte är det minsta trovärdiga själva.
            Det är en brandkårsutryckningspolitik som har inneburit att man
            under de senaste åren har använt statens finanser så många gånger
            till alla möjliga utryckningar att det nu inte finns det minsta
            trovärdighet kvar för att en socialdemokratisk ekonomisk politik
            skulle innebära något extra till skolorna ute i kommunerna.
          </note>
          <note type="speaker">
            Anf. 30 MIKAEL DAMBERG (s) replik:
          </note>
          <note>
            Herr talman! Frågan om den ekonomiska politiken kanske kommer
            lite långt från ämnet, men jag avsätter gärna en minut för det.
            Jag tror att svenska folket vet att Socialdemokraterna kan regera
            Sverige. Svenska folket vet att vi har tagit Sverige ur ekonomiska
            kriser förr. Det gör man inte genom att i en brinnande lågkonjunktur,
            då skola för skola kommer att tvingas säga upp lärare den närmaste
            tiden, sänka skatterna mest för dem som har de högsta inkomsterna.
            Det är inte så man håller ihop ett samhälle, det är inte så man
            skapar utvecklingskraft och prioriterar det som viktigt. Ni gör
            en annan prioritering, och det får stå för er.
          </note>
          <note>
            Ta gärna en diskussion om förstatligande av skolan med era borgerliga
            allianskompisar. Ni verkar inte vara helt överens. Jag tycker
            bara att du, Christer Nylander, är lite inkonsekvent när du säger
            att staten borde ta ansvar för skolan då vi har krisläge och Konjunkturinstitutet
            gör bedömningen att kanske 12 000 personer inom kommuner och landsting
            kommer att sägas upp de närmaste åren, däribland många lärare.
            Du säger att staten ska ta ett ökat ansvar, men så tar du inte
            det ansvaret. Då kan man fundera på vad du ska ha ansvaret för
            om du inte tänker ta det ansvaret. Vi tror inte att det är någon
            genväg att förstatliga skolan för att lösa alla skolans problem.
            Jag tror att det finns en poäng med närhet och dialog kring skolutvecklingsfrågor.
            Men staten har som garant för likvärdighet och alla ungas rätt
            till en bra utbildning ett ansvar för skolans finansiering, självklart.
          </note>
          <note>
            Jag har ställt två frågor och hoppas att du kan svara på dem.
            Hur många tusen lärare bedömer Christer Nylander kommer att få
            lämna skolan de närmaste åren? Det är en ganska enkel fråga att
            svara på, tycker jag, eftersom regeringen måste ha gjort beräkningar
            av detta inför vårbudgeten och valt att inte prioritera det här
            området tillräckligt mycket.
          </note>
          <note>
            Den andra frågan handlar om medfinansiering. Ni brukar tala om
            att man ska prioritera kärnverksamheten i kommunerna. Är det då
            rätt att kommunerna för första gången ska gå in massivt med medfinansiering
            av vägar? Jag tog Huddinge som exempel eftersom jag känner det
            från min egen region. De kanske ska gå in med 540 miljoner kronor
            i det här krisläget för att finansiera en statlig Södertörnsled.
            Är det rimligt?
          </note>
          <note type="speaker">
            Anf. 31 CHRISTER NYLANDER (fp) replik:
          </note>
          <note>
            Herr talman! Mikael Damberg inleder sitt inlägg med att säga
            att ekonomisk politik ligger lite väl långt från ämnet för den
            här debatten. Jag kan bara konstatera att nästan alla av Mikael
            Dambergs inlägg i debatten har handlat om ekonomisk politik. Sedan
            börjar han tala om infrastrukturpolitik. Han vill att vi ska diskutera
            vägar och vägfinansiering i debatten om grundskolan när det finns
            så mycket att diskutera om grundskolan.
          </note>
          <note>
            Jag skulle kunna fortsätta att prata om den ekonomiska politiken
            där ni gång på gång det senaste året har krävt nya insatser från
            staten. Vi ska äga bilföretag, vi ska äga ett och annat företag,
            vi ska lösa den och den frågan. Slutsumman av allt detta är att
            ni inte är ett dugg trovärdiga när det gäller att se till att
            skolan får resurser.
          </note>
          <note>
            Därför är det viktigt att vi har en alliansregering som sköter
            svensk ekonomi, som vågar prioritera och vågar säga nej till alla
            de lockrop som kommer från er.
          </note>
          <note>
            Brandkårsutryckningar är också en del av er skolpolitik, det
            ser jag i er reservation här. Man ska skicka lärare i en brandkårsutryckning
            till skolor som inte fungerar. De helikopterlandar där och ska
            inom någon månad lösa problemen. Jag tror att man löser problemen
            i svensk skolpolitik på ett helt annat sätt. Man ser till att
            man lockar de bäst lämpade studenterna att söka sig till lärarutbildningen,
            ger en bra lärarutbildning och fortbildning till alla lärare,
            utvärderar skolans resultat så tidigt som möjligt och sätter in
            resurser så tidigt som möjligt så att de som behöver extra stöd
            får det. Och man gör mycket annat. Det är just den politiken som
            Sverige nu genomför.
          </note>
          <note>
            Infrastrukturpolitiken får vi ta upp i något annat sammanhang.
            Nu diskuterar vi utbildningsutskottets betänkande om grundskolan.
          </note>
          <note type="speaker">
            Anf. 32 MATS PERTOFT (mp) replik:
          </note>
          <note>
            Herr talman! Det är intressant att veta att utbildningsministern
            är i Holland. Hoppas att han gör ett bra jobb där. Problemet är,
            som jag tog upp i mitt anförande, att jag inte kan minnas när
            han senast över huvud taget bevistade en av utbildningsutskottets
            debatter i riksdagen. Jag tycker att en utbildningsminister borde
            vara närvarande vid de viktigare debatterna, inte vid alla. Men
            att vara frånvarande i denna höga grad som utbildningsministern
            är tycker jag är anmärkningsvärt. Visst kan utbildningsministern
            anse att utbildningsutskottet är transportkompani för hans lagförslag.
            Men jag vet inte vad Christer Nylander tycker om att bli kallad
            för transportkompani.
          </note>
          <note>
            Jag har en fråga som handlar om ekonomin och det ekonomiska läget.
            Jag noterade i vårpropositionen att regeringen konstaterar att
            man inte kommer att göra av med alla pengar för Lärarlyftet eftersom
            det är för få sökande. Här står Christer Nylander och berömmer
            sig, och jag tycker att Lärarlyftet är en bra satsning. Miljöpartiet
            har stöttat det, det är inget fel i det. Men även det drabbas
            av de ekonomiska neddragningarna i kommunerna, för kommunerna
            har inte råd att prioritera detta.
          </note>
          <note>
            Det visar så väldigt tydligt hur er politik säckar ihop inför
            den här ekonomiska situationen, och ni är inte beredda att stötta
            skolan. Ni är inte beredda att se till att våra lärare verkligen
            får den fortbildning som de har sagt att de vill ha. Varför kan
            ni inte se till att ge bidrag som gör det möjligt för lärarna
            att fortsätta att få den utbildning och fortbildning som de så
            väl behöver? Det är en bra satsning. Inte ens era egna bra satsningar
            orkar ni stå upp för, utan vi ser ett moras. Vi kan räkna med
            liknande situation som vi hade under 90-talet på Sveriges skolor.
          </note>
          <note type="speaker">
            Anf. 33 CHRISTER NYLANDER (fp) replik:
          </note>
          <note>
            Herr talman! Mats Pertoft tycker att det är ett problem att han
            inte kan minnas när utbildningsministern var i kammaren senast.
            Det finns större problem i svensk skola än just det problemet.
            Det finns större problem som handlar om att kunskapsresultaten
            sjunker, som handlar om att det är för få som söker till lärarutbildningen.
            Det finns en antipluggkultur i vissa delar av samhället som gör
            att elever och föräldrar inte satsar tillräckligt mycket på skolan.
            Allt detta är ett större problem än att Mats Pertoft inte minns
            när utbildningsministern var här senast.
          </note>
          <note>
            När det sedan gäller Lärarlyftet kan man konstatera att där är
            inkonsekvensen väldigt tydlig. Mats Pertoft säger att Lärarlyftet
            är en väldigt bra reform, men Miljöpartiet har aldrig genomfört
            något liknande. Mats Pertoft säger att lärarfortbildningen är
            extremt viktig, att kommunerna behöver hjälp att lösa det. Det
            är precis det vi har gjort. Vi har satsat miljard efter miljard
            för att stärka lärarfortbildningen. Vi har sett att inte ens under
            brinnande högkonjunktur har många kommuner prioriterat fortbildningen
            av lärare. Vi menar att fortbildningen av lärare är något som
            är väldigt centralt för att få bättre resultat i svensk skola.
          </note>
          <note type="speaker">
            Anf. 34 MATS PERTOFT (mp) replik:
          </note>
          <note>
            Herr talman! Personligen tar jag de möjligheter jag får för att
            ha en debatt med Jan Björklund, senast förra veckan under frågestunden.
            Men jag konstaterar att Christer Nylander inte ens svarar på frågan
            om varför utbildningsministern inte vill närvara vid några av
            de skolpolitiska debatter som utbildningsutskottet har här i kammaren.
            I stället för att svara på ett hederligt sätt på frågan om resurserna
            till kommunerna blev det ett allmänt inlägg om att oppositionen
            inte har någon vettig politik.
          </note>
          <note>
            Frågan är: Vad kan alliansregeringen göra för att ge kommunerna
            ekonomiska möjligheter att fortsätta satsningarna på skolan, fortsätta
            fortbildningen och fortsätta att se till att svensk skola kan
            växa i stället för att krympa? Det handlar om eleverna ute i skolorna,
            det handlar om lärarna och det handlar om resultaten. Det är det
            min fråga handlar om.
          </note>
          <note>
            Då får jag ett intetsägande svar, som mer handlar om politisk
            retorik. Och visst kan Christer Nylander välja att ge sådana svar,
            liksom alla andra alliansföreträdare här i kammaren i dag. Jag
            kan bara konstatera att väljarna och Sveriges folk knappast blir
            klokare av detta.
          </note>
          <note>
            Vi ser en regering som står still, som inte vågar göra de insatser
            som behövs ekonomiskt för att se till att skolan fortsätter ute
            i kommunerna. Vi ser en regering som är handfallen i denna fråga
            och i stället skjuter allting framför sig.
          </note>
          <note type="speaker">
            Anf. 35 CHRISTER NYLANDER (fp) replik:
          </note>
          <note>
            Herr talman! Utbildningsministern är på ett statsbesök i Nederländerna
            för att diskutera med deras utbildningsminister vilka lärdomar
            man kan dra av varandras åtgärder när det gäller att förbättra
            skolan. Jag tror att det är väldigt nyttigt för svensk skola att
            vi ibland lyfter blicken och lär av andra.
          </note>
          <note>
            Detta tog jag upp i mitt inlägg, och jag tycker därför att det
            är lite konstigt att Mats Pertoft nu återigen frågar varför jag
            inte svarar på hans frågor om detta.
          </note>
          <note>
            Sedan är det så här. Världsekonomin är nu inne i en väldigt besvärlig
            situation. Det började med en finanskris i USA, med problemen
            med bolån, och sedan spred den sig snabbt och mycket skarpt över
            hela världen. Det drabbade också svensk ekonomi och svenska statsfinanser.
            Jag tycker att det är viktigt att man då har en ekonomisk politik
            som är mycket seriös och mycket trovärdig och, på det sätt som
            alliansen nu också har gjort, tar del av situationen men också
            genomför viktiga reformer.
          </note>
          <note>
            Det som oppositionen däremot har gjort eftersom vi får frågan
            om detta hela tiden är det rätt rimligt att vi svarar på den är
            att utlova pengar gång på gång. Det har inte funnits ett problem
            som har uppmärksammats i medierna som ni inte har velat slänga
            pengar till. Hade man genomfört den politik som ni nu står för
            hade det inte funnits några pengar alls att satsa på kommunerna
            i det läge vi nu befinner oss i.
          </note>
          <note>
            Vi har, som mina kolleger tidigare anfört, lagt in en hel del
            nya resurser till kommunsektorn under det här året. Vi kommer
            nästa år att flytta över ytterligare miljarder till svenska kommuner.
          </note>
          <note>
            Faktum är att hela världen står inför en mycket besvärlig ekonomisk
            situation, och den kommer att märkas i Sverige och kommer att
            märkas i svenska kommuner. Ingen regering i världen kan lösa de
            situationer som ekonomin nu utsätts för. Framför allt skulle inte
            en rödgrön regering som lovar pengar till allt annat kunna göra
            någonting i den situation som vi nu befinner oss i. Därför ska
            vi vara väldigt glada över att vi har en regering som tar ekonomin
            på allvar.
          </note>
          <note type="speaker">
            Anf. 36 ROSSANA DINAMARCA (v) replik:
          </note>
          <note>
            Herr talman! Det finns många frågor som jag skulle kunna ta upp
            med Christer Nylander, men jag ska ändå försöka hålla mig till
            det som handlar om den ekonomiska politiken.
          </note>
          <note>
            Christer Nylander sätter ganska stort fokus på läraren; att man
            ska höja statusen och förbättra lärarutbildningen och att det
            är viktigt med lämpliga lärare i skolan. Men samtidigt står vi
            i ett läge just nu där man varslar lärare. Skolan behöver fler
            lärare, men ni gör ingenting för att förhindra de varslen.
          </note>
          <note>
            I ett tidigare anförande pratar man om att det är ett sjunkande
            elevantal. Men om vi skulle låta de lärare som är varslade i dag
            vara kvar skulle vi ändå inte uppnå den lärartäthet som vi hade
            läsåret 1990/91. Det är inte så att vi har för mycket lärare.
            Eller man kanske tyckte från den här regeringens sida att det
            finns för många lärare som tar upp syre i klassrummen inte vet
            jag.
          </note>
          <note>
            Man har också i anföranden här tidigare pratat om hur mycket
            pengar man ger. Det har varit 18 miljarder och 25 miljarder. Men
            det som kommunerna får nästa år är 7 miljarder.
          </note>
          <note>
            SKL har kritiserat och sågat sättet att beräkna när man pratar
            om de här fantasisummorna och har sagt att man använder samma
            siffror om och om igen och i olika sammanräkningar. Men det som
            det de facto handlar om är 7 miljarder. Konjunkturinstitutet säger
            att det skulle behövas 12 miljarder till kommunerna. Men detta
            är återigen 2010.
          </note>
          <note>
            Christer Nylander! Vad gör ni för att hindra de lärarvarsel som
            ligger i dag?
          </note>
          <note type="speaker">
            Anf. 37 CHRISTER NYLANDER (fp) replik:
          </note>
          <note>
            Herr talman! Det är inga fantasisummor, som tidigare sagts i
            debatten. Jag kan dra dem.
          </note>
          <note>
            Det handlar om sänkt arbetsgivaravgift, som för kommunsektorn
            innebär 2,9 miljarder. Det är en nedsättning av arbetsgivaravgiften
            för unga som innebär 1,5 miljarder för kommunsektorn. Det handlar
            om fastighetsavgifter. Det handlar om generella och specialdestinerade
            bidrag. Vi har bland annat på skolans område genomfört en satsning
            på läsa-skriva-räkna som omfattar 1 miljard. Vi har från statens
            sida gått in och hjälpt till med fortbildning av lärare, som är
            en mångmiljardsatsning. Det är också väldigt mycket annat.
          </note>
          <note>
            Staten har sett att kommunerna i den situation som var under
            högkonjunkturen och som är nu under den skarpa lågkonjunkturen
            inte har haft fulla finansiella muskler och andra muskler för
            att se till att skolan fungerar bra. Därför har staten gått in
            och stöttat ytterligare med resurser. Under nästa år kommer det
            ytterligare 7 miljarder och de kommande åren ytterligare 5 miljarder
            till kommunsektorn, av just den anledningen att staten ser att
            kommunerna behöver stöd.
          </note>
          <note>
            Samtidigt är det viktigt att se att i den situation som Sverige
            och alla andra länder i världen befinner sig i kan man inte sköta
            ekonomisk politik på ett sådant sätt att man lovar pengar till
            allting.
          </note>
          <note>
            Rossana Dinamarca har lovat pengar till att stötta bilindustrin
            i sitt hemlän, och det är självklart att hon gör det som oppositionspolitiker
            från Vänsterpartiet. Men man kan inte sköta statens finanser på
            det sättet att man så fort det skrivs en insändare i en tidning
            på hemmaplan lovar nya statliga miljarder, eller att man så fort
            ett företag har problem lovar nya statliga miljarder.
          </note>
          <note>
            Hade man genomfört den politik som Rossana Dinamarca står för
            hade vi haft färre sysselsatta i svensk ekonomi i dag och betydligt
            sämre statliga finanser. Då hade man inte kunnat göra någonting
            av det som vi nu gör för att stötta svensk skola.
          </note>
          <note type="speaker">
            Anf. 38 ROSSANA DINAMARCA (v) replik:
          </note>
          <note>
            Herr talman! Det har varit svårt att få majoritetspolitikerna
            att svara på frågan som ställs, nämligen: Vad gör den här regeringen
            för att hindra de varsel som ligger i dag? Hur ser vi till att
            de varslade lärarna kan stanna kvar i skolan?
          </note>
          <note>
            De satsningar som Christer Nylander nämner här är ju gamla saker.
            Det är satsningar som ni har gjort tidigare. Det är inga nya satsningar.
            Jag förstår att SKL sågar det här förslaget. Man förmår inte ens
            göra någonting i dag.
          </note>
          <note>
            Man hänvisar hela tiden konsekvent till att det här är en global
            kris. Javisst, det är det. Men det finns också ett nationellt
            ansvar. Det går att påverka den ekonomiska politiken. Men vill
            regeringen påverka den? Eller är det den råa kapitalismen som
            vi står inför och som vi har att bevittna, att det är så här det
            fungerar? Den som klarar sig klarar sig, och den som inte gör
            det är det synd om.
          </note>
          <note>
            Låt mig komma tillbaka till den fråga som jag vill ha svar på,
            nämligen: På vilket sätt förhindrar ni att 2 700 varslade lärare
            kan förlora jobben?
          </note>
          <note type="speaker">
            Anf. 39 CHRISTER NYLANDER (fp) replik:
          </note>
          <note>
            Herr talman! Rossana Dinamarca säger att vi inte svarar på frågorna.
            Jag måste konstatera att jag har svarat på frågorna, och övriga
            företrädare för majoritetspartierna har svarat på frågorna. Att
            vi sedan inte svarar exakt så som Rossana Dinamarca vill att vi
            ska svara är en helt annan fråga, för Rossana Dinamarca står för
            en politik som vi inte står för.
          </note>
          <note>
            Jag tror att svenska kommuner är väldigt glada över de satsningar
            som regeringen har gjort tidigare. Rossana Dinamarca kallar det
            gamla pengar, men det är de facto pengar som finns i kommunsektorn
            just nu. Det handlar om ganska stora resurser: 18 miljarder under
            året och ytterligare 7 miljarder nästa år. Så fortsätter det.
          </note>
          <note>
            Rossana Dinamarca har röstat emot flera av de satsningar vi har
            gjort, och det innebär att de pengarna inte skulle ha funnits.
            Man kan inte säga att gamla satsningar och gamla överföringar
            från staten till kommunerna inte finns därför att de inte genomförs
            i dag. De pengarna finns i kommunsektorn i dag och används i kommunsektorn
            i dag. Det ska vi nog vara väldigt glada för. Hade vi däremot
            fört den ekonomiska politik som oppositionen står för hade det
            i dag inte funnits några muskler alls från statens sida för att
            hjälpa kommunerna i den svåra situation som de är i.
          </note>
          <note>
            Jag tycker att ni från oppositionens sida ska fundera på detta:
            Hur mycket vågar ni urgröpa svenska statsfinanser? Hur tror ni
            att det kommer att gå för svensk ekonomi och svensk välfärd om
            man för en ekonomisk politik som inte tar ansvar för att vi har
            ordning och reda i statsfinanserna? Skulle man göra det skulle
            vi ha fått en 90-talskris som skulle se betydligt värre ut de
            kommande åren än de problem som vi kan se nu när den internationella
            krisen slår så hårt mot Sverige. Det är viktigt att man i sådana
            här situationer tar ansvar för svensk ekonomi och inte bara lovar
            bort pengar, som Vänsterpartiet så ofta gör.
          </note>
          <note type="speaker">
            Anf. 40 GUNILLA TJERNBERG (kd):
          </note>
          <note>
            Herr talman! För några veckor sedan besökte jag en skola i norra
            Sverige. Det är en skola där rektorn har arbetat länge, både som
            lärare och nu som den med ansvar för att leda skolan. Rektorn
            sade till mig vid besöket: Tänk att det äntligen görs något i
            svensk skolpolitik! Hon har varit lärare i ungefär 25 år. Hon
            har varit ledare för skolan i ungefär 8 år.
          </note>
          <note>
            Det enda hon nu tyckte var bekymmersamt var att det tog tid.
            Hon förstod att utredning tar tid och att det tar tid att ta fram
            propositioner, men hon var väldigt glad över det som alliansregerigen
            gör.
          </note>
          <note>
            Vi kristdemokrater och alliansregeringen vill något med svensk
            skola. Vi har en vision och ett mål, och detta arbetar vi med.
            Det är en skola där kunskap och tydliga värden står i fokus, och
            det är en skola där både lärare och elever ska kunna känna sig
            stolta. Det är en skola där man känner trygghet och känner sig
            respekterad, och där varje elev får möjlighet att utvecklas till
            toppen av sin förmåga.
          </note>
          <note>
            Det är en skola som ger eleverna de nödvändiga verktygen för
            att möta samhällets krav. Jag är fullt medveten om att vi inte
            kan åstadkomma denna förändring enbart genom politiska beslut,
            men politikens uppdrag är att ge engagerade och duktiga lärare
            och elever verktyg för att nå detta mål.
          </note>
          <note>
            Kristdemokraterna och alliansregeringen får aldrig vara nöjda
            förrän varje elev går ut grundskolan och har klarat sitt uppsatta
            mål. Att man har fått de kunskaper man har rätt till måste vara
            den absolut största och viktigaste uppgiften för varje regering
            och varje ansvarsfull politiker. Men detta är ett mål som den
            tidigare socialdemokratiska regeringen aldrig vågade sätta upp
            och aldrig gav verktyg för att kunna nå. I stället lät man år
            efter år passera utan att ta tag i det faktum att var fjärde elev
            lämnar grundskolan utan att ha uppnått fullständiga betyg för
            att kunna komma vidare. Man accepterade att var tionde elev inte
            ens var behörig att påbörja ett gymnasieprogram.
          </note>
          <note>
            Socialdemokraterna tog aldrig tag i de frågorna. Man lyckades
            inte. I dag säger Mikael Damberg i sitt anförande att Socialdemokraterna
            värnar det livslånga lärandet och att man vill satsa på kunskap.
            Men varför gjorde inte Socialdemokraterna det i regeringsställning?
            Varför väljer man att säga och göra det i opposition? När man
            satt i regeringsställning kom inte några förslag som tog tag i
            dessa frågor för att uppnå resultat. Man lät det gå.
          </note>
          <note>
            Det var precis samma sak som med utanförskapet. Det var ju ett
            stort faktum när alliansregeringen fick väljarnas förtroende att
            leda landet. Socialdemokraterna tog aldrig tag i frågan om utanförskap.
            Det fick ligga. Det fick fortsätta. Enskilda människor for illa.
            Socialdemokraterna lät det ske.
          </note>
          <note>
            Alliansregeringen och Kristdemokraterna vågar sätta in åtgärder.
            Det är en del som var viktig också i valrörelsen. Inriktningen
            var att grundskolans utmaningar ska lösas i grundskolan och att
            varje lärare måste få tid, förmåga och verktyg att se varje elevs
            behov och behov av stöd. Det går inte att göra som den socialdemokratiska
            regeringen med stöd av Vänsterpartiet och i någon mån Miljöpartiet
            gjorde, att liksom flytta grundskolans uppdrag till gymnasieskolan
            och hoppas på att det individuella programmet skulle lösa det
            som grundskolan inte klarade av. Nationella regler och uppföljningssystem
            kan aldrig ersätta lärarnas kompetens, men de ska vara ett stöd.
          </note>
          <note>
            Herr talman! Ingen skola kan fullfölja sitt kunskapsuppdrag om
            eleverna inte känner sig trygga och uppskattade. Därför anser
            vi kristdemokrater att värdegrundsarbete vid sidan om kunskapsuppdraget
            är skolans mest grundläggande uppgift. Värdegrundsarbete är ett
            ganska krångligt ord, men vi vet alla att det handlar om att förmedla
            och förankra grundläggande värden och om att skolan tar ställning
            i frågor som människovärde, demokrati och solidaritet. Det handlar
            om människors lika värde, om det okränkbara människovärdet, om
            omsorg om svaga och utsatta, om individens frihet och om integritet.
            Det är grundläggande värden som har vuxit fram inom många kulturer
            och traditioner och som ligger till grund för internationella
            konventioner om mänskliga rättigheter.
          </note>
          <note>
            Herr talman! Skolan ska förbereda barnen för ett liv som vuxna.
            Grundskolans uppdrag är det vet vi att förmedla kunskap och värderingar
            för ett gott liv. Det är lätt att låsa sig vid att skolan ska
            ha ett framåtsyftande arbete och uppdrag.
          </note>
          <note>
            Jag tyckte att vi fick en bra genomgång i går, när vi hade en
            hearing i utskottet. Men vi ska också komma ihåg att skolpolitiken
            måste utgå från både elevernas framtid och deras nutid.
          </note>
          <note>
            Herr talman! Jag är glad över att vi kristdemokrater tillsammans
            med våra kamrater i alliansregeringen tar frågor inom skolan på
            stort allvar. En lång rad nya reformer har vi redan föreslagit,
            och de är på väg att genomföras. Mina partikamrater har på ett
            mycket bra sätt gått igenom ett antal av de reformerna. Men jag
            vill ändå lyfta fram Lärarlyftet som en mycket viktig reform som
            nu utökas till Förskolelyftet. Det görs en läsa-skriva-räkna-satsning,
            och det kommer en ny skolinspektion. Vi kommer också att förbättra
            lärarutbildningen. En ny skollag är på väg inom kort. Det blir
            ökad status för läraryrket, och det kommer en värdegrundsstrategi,
            för att nämna några reformer. Allt detta var helt nödvändigt för
            svensk skola och sådant som den tidigare socialdemokratiska regeringen
            aldrig orkade genomföra.
          </note>
          <note>
            I debatterna tidigare och i dag har jag och mina allianskamrater
            gång efter annan efterfrågat oppositionens utbildningspolitik.
            Jag förstår att hela oppositionen i dag väljer att debattera finanskrisen,
            en mycket viktig fråga. Men det är alldeles uppenbart att skafferiet
            är tomt. Den egna politiken lyser med sin frånvaro. Var är era
            förslag?
          </note>
          <note>
            Herr talman! Jag har noterat, precis som Margareta Pålsson tidigare,
            att det är två reservationer som är gemensamma. Jag håller med
            om att genuspedagoger är viktigt. Att kunna ompröva betyg tycker
            jag också är viktigt. Men är det dessa två frågor som ska bära
            hela oppositionens utbildningspolitik?
          </note>
          <note>
            Jag tycker att det är väsentligt och intressant att se att det
            i dag inte har kommit ett enda konkret förslag eller initiativ
            från Mikael Damberg, som ändå är representant för det största
            partiet i oppositionen. Rossana Dinamarca använder gamla retoriska
            grepp. I betänkandet säger hon och hennes parti nej och åter nej,
            men man säger ja till allt som handlar om att förstatliga.
          </note>
          <note>
            Var finns då Mats Pertoft i det här? Var finns Miljöpartiets
            ändå något mer flexibla och mer individanpassade synsätt i skolfrågorna?
            Min förhoppning är att vi ska få se något mer av Miljöpartiets
            och Mats Pertofts skolpolitik när det, måhända, kommer en oppositionspolitik.
            Men att få se Rossana Dinamarcas och Vänsterpartiets avtryck i
            oppositionens politik framöver hoppas jag att vi i Sverige inte
            ska behöva vara med om.
          </note>
          <note>
            Herr talman! Det finns mycket att säga, inte minst när det gäller
            fristående skolor och när det gäller ett antal förslag som alliansregeringen
            lägger fram, som jag skulle vilja utveckla. Men jag hoppas att
            vi ska få höra något om vad oppositionen gemensamt har att leverera
            inför valet när det gäller den oerhört viktiga frågan hur våra
            barn, våra elever, ska få möjlighet och rätt till den här utbildningen.
            Det handlar om att läsa, räkna och skriva och om att lärare får
            de verktyg de har rätt till och om att rektorer känner att de
            är oerhört viktiga i skolans fortsatta arbete.
          </note>
          <note>
            Hur ser era förslag ut? Det är min stora fråga.
          </note>
          <note>
            Herr talman! Jag vill med det här yrka bifall till förslaget
            i betänkandet i sin helhet.
          </note>
          <note type="speaker">
            Anf. 41 KARIN GRANBOM ELLISON (fp):
          </note>
          <note>
            Herr talman! Det har varit en intressant debatt med många angelägna
            frågor om hur vi ska få en bättre grundskola. Jag tänker enbart
            ta upp en fråga, och det gör jag utifrån att jag har skrivit en
            motion om åtgärder mot hedersrelaterat förtryck.
          </note>
          <note>
            Hedersrelaterat förtryck måste angripas från många håll, och
            skolan är en del i det arbetet.
          </note>
          <note>
            Förra veckan presenterades det en kartläggning av hur flickor
            och pojkar i Stockholm lever under hedersrelaterad kontroll. Den
            bygger på en enkätstudie där ca 30 procent av alla elever i årskurs
            9 deltog och är gjord av Stockholms universitet.
          </note>
          <note>
            Visst visste vi tidigare att många ungdomar i Sverige lever med
            hårda begränsningar i sin vardag, men nu har vi det alltså svart
            på vitt och kan i klartext läsa om detta.
          </note>
          <note>
            Enkäterna visar att var tionde 15-årig flicka och 4 procent av
            pojkarna lever med hedersrelaterad kontroll och begränsningar.
          </note>
          <note>
            De får inte ha pojk- eller flickvänner och förväntas lyda andras
            åsikter om vem de ska gifta sig med. De får inte delta i vissa
            skolinslag och har restriktioner beträffande vanliga fritidsaktiviteter.
          </note>
          <note>
            Mer än en tiondel av dem som har svarat på enkäten förbjuds av
            sina föräldrar att delta i all skolundervisning. Vanligast är
            att de inte får delta i undervisning om sex och samlevnad, i simundervisning
            och i idrott. Framför allt är det flickor som svarar att de inte
            tillåts delta för att det strider mot familjens religion eller
            kultur.
          </note>
          <note>
            Anmärkningsvärt är att enkätsvaren visar att lärarna oftast eller
            alltid accepterar om föräldrarna inte vill att deras barn ska
            delta i olika skolinslag.
          </note>
          <note>
            I skollagen finns det en paragraf som kan ge befrielse från skyldigheten
            att delta i obligatorisk undervisning, om så kallade särskilda
            omständigheter föreligger. Möjligheten att slippa undervisning
            kom till för att barn som inte bekände sig till den lutheranska
            läran skulle kunna slippa den kristendomsundervisning som fanns
            i Sverige fram till år 1969.
          </note>
          <note>
            Den här paragrafen har blivit kvar trots att kristendomsundervisningen
            försvann. Nu nyttjas den alltså för andra ämnen.
          </note>
          <note>
            Herr talman! Så här kan det inte fortsätta. Ytterst handlar frågan
            om jämlikhet och jämställdhet och om att motverka utanförskap.
            Det är inte acceptabelt att vissa ungdomar utestängs från undervisning
            och kunskap som samhället anser är viktig att ge till barn.
          </note>
          <note>
            Alla barn bör till exempel ha rätt att få kunskap om människokroppens
            byggnad och funktion och att få information om preventivmedel
            och hur de kan främja hälsa och motverka sjukdom. Alla bör också
            få lära sig att simma, vilket kan vara en livsavgörande färdighet.
          </note>
          <note>
            Det är sådana moment som ingår i skolundervisningen, biologi,
            sex och samlevnad och idrott. I dag är det alltså många barn som
            nekas och stängs ute från denna undervisning.
          </note>
          <note>
            Nu när skollagen ska ses över bör därför regelverket på denna
            punkt stramas upp. Alla barn bör ha rätt och ges stöd för att
            delta i all undervisning. Att förstärka skolplikten innebär att
            ge enskilda elever ökat stöd för rätten att delta i all undervisning.
          </note>
          <note>
            I arbetet med en lagändring bör det förstås finnas med en skyldighet
            för skolorna att föra en dialog med elever och föräldrar för att
            kunna hitta lösningar som fungerar bra, för att uppfylla alla
            obligatoriska moment och samtidigt visa respekt för religiösa
            och kulturella skillnader.
          </note>
          <note>
            Avslutningsvis vill jag uppmana skolor att snarast se över sina
            rutiner för hur befrielse från undervisning går till. Jag är övertygad
            om att skolorna själva kan komma långt genom tydlighet och dialog
            med föräldrar och elever. Men på längre sikt behövs det en lagändring
            som ger rektorer, lärare och elever större kraft att hävda alla
            barns rätt till all undervisning.
          </note>
          <note type="speaker">
            Anf. 42 MIKAEL DAMBERG (s) replik:
          </note>
          <note>
            Herr talman! Jag vill först tacka Karin Granbom Ellison för det
            här inlägget men också för att hon uppmärksammar en väldigt viktig
            fråga.
          </note>
          <note>
            Som ordförande för Fadimes minnesfond jobbar jag ganska mycket
            med de här frågorna, av och till. Det är bra att den här frågan
            får uppmärksamhet.
          </note>
          <note>
            Jag tycker att det var ett väldigt balanserat inlägg ibland kan
            allt bli svart och vitt i de här frågorna. Du efterlyste skyldighet
            till dialog, riktlinjer och skolornas eget ansvar och så vidare.
          </note>
          <note>
            När man talar om skollagen bör man också fundera på: Vilken del
            av skollagen talar vi om? Vilka ska de här riktlinjerna gälla?
            Är det bara de kommunala skolorna? Eller är det i alla skolor
            vi tänker oss den här förändringen och de här tydligare reglerna?
          </note>
          <note>
            Som jag ser det finns det en risk i alla de här diskussionerna,
            att vi på något sätt säger att det i den kommunala skolan blir
            omöjligt att föra en dialog med vissa grupper, vilket gör att
            man tvingar över elever till konfessionella skolor och kanske
            en ännu större begränsning.
          </note>
          <note>
            Jag tycker att det är en viktig fråga att ha i minnet när man
            diskuterar de här frågorna. Men jag tyckte att ditt inlägg var
            både balanserat och klokt, så jag vill bara fråga hur du har tänkt.
          </note>
          <note type="speaker">
            Anf. 43 KARIN GRANBOM ELLISON (fp) replik:
          </note>
          <note>
            Herr talman! Tack också till Mikael Damberg för en konstruktiv
            dialog mellan oss i denna fråga.
          </note>
          <note>
            Den viktiga frågan att ställa sig är: Vilken kunskap tycker vi
            att alla barn behöver ta del av? Har vi då kommit fram till vilken
            kunskap vi vill ge till barn tycker jag att det är viktigt att
            den också ska ges till alla barn. Där måste vi vara tydliga.
          </note>
          <note>
            Jag kan personligen inte se att det skulle vara en skillnad mellan
            kommunala skolor och fristående skolor, utan jag menar att det
            finns viktiga inslag i olika kurser som alla barn har rätt att
            ta till sig därför att det är färdigheter och kunskaper som de
            behöver för att leva i samhället och ha med sig i sitt fortsatta
            liv.
          </note>
          <note>
            Men jag skulle gärna också vilja ställa en fråga till Mikael
            Damberg. Jag vill gärna veta om ni i utskottet och ni på er sida
            har några förslag på hur man ska komma åt den här problematiken,
            förutom att man är så luddig och säger: Vi måste ge skolorna mer
            i uppdrag att ge information om denna fråga.
          </note>
          <note>
            Hur ska man ge skolan verklig kraft att stå emot de krav som
            finns från vissa föräldrar när det gäller att deras barn inte
            får ta del av vissa inslag i skolan?
          </note>
          <note>
            Har du några förslag i den frågan?
          </note>
          <note type="speaker">
            Anf. 44 MIKAEL DAMBERG (s) replik:
          </note>
          <note>
            Herr talman! Jag vill börja med att säga att jag tycker att ingången
            med kunskapsrätt och lika regler för alla typer av skolor är helt
            rätt. Jag tror att det är så vi måste angripa de här frågorna,
            för här handlar det ytterst om värderingsgrunden för skolan och
            om mänskliga rättigheter. Då måste det gälla lika för alla. Det
            tycker jag är en bra utgångspunkt för den här diskussionen.
          </note>
          <note>
            Det jobbiga med den här frågan är att det behandlas olika på
            olika skolor. En skola som Rinkebyskolan som kunde tänkas ha stora
            problem har inte ett enda undantag för detta, för det finns ett
            ledarskap, en insikt och en beredskap att hantera frågan. På andra
            skolor beviljas det undantag lite hipp som happ, och man har inte
            tänkt igenom frågan. Man har inte satt gränsen för vad elever
            har rätt till.
          </note>
          <note>
            Jag tror alltså att det behövs en uppstramning. Jag ska inte
            säga att jag har en katalog med listor. Jag lyssnar gärna på dig
            och på andra som har kloka inspel i den här frågan, för jag tycker
            att det är viktigt att vi tar tag i den och tar den på största
            allvar.
          </note>
          <note>
            Sedan får vi fundera på om det är riktlinjer som krävs från Skolverket,
            om det är sådana saker som krävs, om det är en lagändring eller
            ledarskapsutbildning för rektorer och andra så att de tar sitt
            fundamentala ansvar. Jag är öppen för alla de diskussionerna.
            Det viktiga är att vi talar om mänskliga rättigheter, för de här
            unga tjejerna och killarna har mänskliga rättigheter som de har
            rätt att upprätthålla i vårt land. Det får inte råda någon form
            av tvekan kring de frågorna.
          </note>
          <note type="speaker">
            Anf. 45 KARIN GRANBOM ELLISON (fp) replik:
          </note>
          <note>
            Herr talman! Då är jag glad över att den här frågan har uppmärksammats
            och att vi fortsätter att jobba med den. Det här handlar inte
            bara om ett antal enstaka barn som inte tar del av utbildning.
            Det handlar faktiskt om en hel grupp av barn. Vi ser också att
            det är hedersrelaterat förtryck. När det gäller de dispenser som
            ges i dag tror jag att vi måste vara mycket mer medvetna om vad
            det är som händer ute på skolorna. Vi måste fortsätta att jobba
            med att alla barn har rätt att ta del av alla obligatoriska inslag
            i skolan.
          </note>
          <note>
            Överläggningen var härmed avslutad.
          </note>
          <note>
            10 § Barnomsorgspeng och allmän förskola även för treåringar
          </note>
          <note>
            Föredrogs
          </note>
          <note type="speaker">
            Anf. 46 PETER HULTQVIST (s):
          </note>
          <note>
            Herr talman! Svensk förskola är ett internationellt föredöme.
            Den har i olika internationella sammanhang betecknats som världens
            bästa. OECD har i en rapport från 2006 konstaterat att ribban
            i svensk förskola ligger skyhögt över den i andra länder.
          </note>
          <note>
            Såväl omfattningen på den svenska förskolan som kvaliteten i
            dess verksamhet är det som väcker positiv uppmärksamhet. Vi har
            därför all anledning att vara stolta över den svenska förskolan.
          </note>
          <note>
            OECD har markerat vikten av att små barns lärande och omsorg
            har en stark ställning inom ett lands utbildningsväsen, att verksamheten
            ska kunna erbjudas alla barn, att all personal har adekvat utbildning
            och goda arbetsförhållanden, att det finns en strategisk kvalitetsutveckling,
            systematisk statistikinhämtning och långsiktig forskning och utvärdering.
            Det ska också finnas en stabil finansiering med i huvudsak offentliga
            medel.
          </note>
          <note>
            I en annan rapport beskriver OECD vikten av att se till det sociala
            sammanhang som barn befinner sig i, helhetssynen på ett barns
            välbefinnande, respekten för ett barns naturliga strategier för
            lärande och ett demokratiskt perspektiv på barns lärande och omsorg.
            Allt detta ansåg man inom OECD kännetecknar den svenska förskolan.
          </note>
          <note>
            Vi har i Sverige en stabil och väl fungerande förskola som innebär
            starten på det livslånga lärandet. Av den anledningen är det för
            oss socialdemokrater självklart att satsa på förskolan som det
            stora och viktiga huvudalternativet. Vi vill rikta resurser till
            förskolan, anställa mer personal, minska barngruppernas storlek,
            utbilda personalen, värna om kvalitet och pedagogik. Vi vill införa
            en särskild lag, en kvalitetslag som garanterar kvaliteten inom
            förskolan.
          </note>
          <note>
            Det barnen lär sig i förskolan har avgörande betydelse för deras
            förmåga att tillgodogöra sig den framtida skolundervisningen.
            Varför då inte satsa på att göra förskolan ännu bättre, bromsa
            storleken på de nu allt större grupperna och utveckla det som
            Sverige får en positiv uppmärksamhet och internationell respekt
            för?
          </note>
          <note>
            I stället öppnar nu regeringen för något som kallas för pedagogisk
            omsorg och barnomsorgspeng. Förbudet att driva barnomsorg utan
            tillstånd avskaffas samtidigt som man inte behöver ha personal
            med pedagogisk utbildning. Kvalitetskraven ska inte vara desamma
            som i förskolan.
          </note>
          <note>
            Samtidigt ska det vara möjligt att avgränsa antagningen av barn
            till de familjer som ingår i det här systemet i en så kallad flerfamiljslösning.
            I praktiken innebär det att flera familjer i en trappuppgång kan
            gå ihop om en barnomsorgslösning och kvittera ut mycket stora
            pengar från kommunen utan att garantera den pedagogiska kvaliteten
            i verksamheten.
          </note>
          <note>
            Vi anser inte att det här är tillfredsställande. Jag tycker att
            det finns skäl att ifrågasätta beteckningen pedagogisk omsorg
            som man nu sätter på den verksamhet som barnomsorgspengen ska
            finansiera. För att använda sig av begreppet pedagogisk verksamhet
            måste det finnas en tydlig koppling till utbildad personal. Så
            är inte fallet i regeringens förslag. Det finns glidningar i formuleringarna
            när det gäller vad det är för personal som ska sköta det här.
          </note>
          <note>
            Det är anmärkningsvärt. Därför är begrepp som annan barnomsorg
            eller annan skolbarnsomsorg lämpligare ord för att beskriva verkligheten
            bakom det här förslaget.
          </note>
          <note>
            Är inte barnen värda den allra bästa start de kan få i livet?
            Är det inte rimligt att man tillförsäkrar sig en kvalitet i verksamheten
            som gör att grunden för skolstarten blir den bästa möjliga? Varför
            sänka ambitionerna när vi lever i en tid då det livslånga lärandet
            borde vara en självklarhet?
          </note>
          <note>
            Hur stor efterfrågan kommer att bli på denna pedagogiska omsorg
            är det svårt att ha en ordentlig uppfattning om. Är det verkligen
            en efterfrågad reform? Andelen barn i förskolan har konstant ökat
            medan efterfrågan på annan verksamhet har minskat, trots att det
            finns en möjlighet att välja familjedaghem.
          </note>
          <note>
            Regeringen avsätter 220 miljoner till denna nya verksamhet, den
            så kallade pedagogiska omsorgen inom ramen för barnomsorgspengen.
            De pengarna hade behövts inom förskolan i stället för att de riskerar
            att gå till barnpassning arrangerad via närmaste granne eller
            outbildad personal.
          </note>
          <note>
            Risken finns att hård åtstramning i den kommunal verksamheten,
            vårdnadsbidrag i vissa kommuner och barnomsorgspeng samfällt kan
            bidra till kvalitetsförsämringar i förskolan. Den allt kärvare
            ekonomiska situationen i kommunerna bidrar till större barngrupper
            och en hårdare vardag i förskolan. Risken är uppenbar och stor
            att kvaliteten successivt försämras. Både vårdnadsbidrag och barnomsorgspeng
            i det senare fallet trots visst statsbidrag riskerar att långsiktigt
            urholka förskolans ekonomiska bas.
          </note>
          <note>
            Ett annat problem är förhållandet att invandrarfamiljer som väljer
            flerfamiljslösningar inom ramen för barnomsorgspengen riskerar
            att barnen får sin kontakt med det svenska språket uppskjuten.
            Det är definitivt inte bra. Det försvårar skolstarten och gör
            att dessa barn har en sämre bas för att tillgodogöra sig skolundervisningen.
            En så tidig och intensiv kontakt som möjligt med det svenska språket
            är mycket viktig.
          </note>
          <note>
            Det är märkligt att regeringen inte lägger allt krut på att värna
            och utveckla förskolan. Där har vi en bra och fungerande verksamhet
            som nu riskerar att kraftigt försämras, framför allt med anledning
            av kommunernas ekonomiska situation. I stället vänder man fokus
            till nya reformer och åtgärder som knappt varit efterfrågade och
            som remissinstanserna ifrågasätter nyttan av.
          </note>
          <note>
            Exempelvis anser Göteborgs universitet som bedriver forskning
            på förskoleområdet att mångfalden kan innebära att barnomsorgen
            blir en affärsidé med det övergripande syftet att tjäna pengar
            i stället för att tillgodose barnens rätt till omsorg och utbildning.
            Hur enkelt blir det att följa upp den verksamhet som bedrivs i
            hemmet av flera familjer i samverkan? Det är en i sammanhanget
            mycket relevant fråga.
          </note>
          <note>
            LO och Kommunalarbetareförbundet anser att förslaget kan vara
            negativt för kvaliteten inom förskolan, eftersom kommunernas resurser
            splittras upp på för många små verksamheter. Mittuniversitet anser
            att förslaget kan innebära ett tidigareläggande av segregering
            av barn med olika bakgrunder. Lärarförbundet varnar för att etableringsfrihet
            kan öppna för verksamheter som inte delar det svenska skolsystemets
            värdegrund.
          </note>
          <note>
            Regeringen ger sig in på ett vågspel i sin politik som riktas
            till de minsta av våra medborgare, nämligen barnen. Man ger sken
            av att öka valfriheten, men i verkligheten öppnar man dörren till
            sämre kvalitet. Varför? kan man fråga sig.
          </note>
          <note>
            Det som OECD och andra har konstaterat som mycket framgångsrikt
            för Sverige borde även vi uppskatta, ta till oss och utveckla
            i stället för att satsa på sidospår. Regeringens förslag om barnomsorgspeng
            är ett rejält sidospår.
          </note>
          <note>
            Socialdemokraterna föreslår en särskild kvalitetslag för förskolan
            som garanterar att all förskoleverksamhet som finansieras med
            offentliga medel lever upp till kvalitetskrav. All verksamhet
            måste ha utbildad personal och kontinuerligt kvalitetsgranskas.
            I dessa kvalitetskrav ska finnas en norm för gruppstorlekar och
            kriterier som omfattar områden som service, tillgänglighet, inflytande
            från föräldrar och kompetensutveckling för personalen och så vidare.
          </note>
          <note>
            Vad gäller förslaget om allmän förskola även för treåringar har
            vi redan föreslagit det, och vi välkomnar det. Vi vill att det
            genomförs från den 1 juli 2009.
          </note>
          <note>
            Jag yrkar bifall till reservationerna 1, 2 och 4.
          </note>
          <note type="speaker">
            Anf. 47 ROSSANA DINAMARCA (v):
          </note>
          <note>
            Herr talman! Förskolan är en rättighet och en möjlighet för alla
            barn. Förskolan är det som lägger grunden för det framtida och
            livslånga lärandet.
          </note>
          <note>
            Därför är det av oerhörd vikt att verka för att stärka kvaliteten
            i förskolan. Vi har medverkat till de senaste årens reformer av
            förskolan som har gett ökad tillgänglighet och förbättrad kvalitet.
            Bland dessa reformer kan nämnas maxtaxa, statsbidrag till personalförstärkning,
            rätt till förskola för barn till arbetslösa och föräldralediga,
            allmän förskola för fyra- och femåringar, läroplan för förskolan,
            förtydligande av det pedagogiska ansvaret samt skyldighet för
            kommunen att erbjuda förskola.
          </note>
          <note>
            Den målmedvetna satsningen på förskolan har gjort att den internationellt
            sett intar en särställning vad gäller tillgänglighet, kvalitet
            och pedagogisk utveckling. Förskolan är också viktig för att utjämna
            klasskillnader och öka jämställdheten. Dessutom tillhör den de
            institutioner i samhället som har allra störst förtroende.
          </note>
          <note>
            Vi har tidigare lämnat förslag för att förbättra kvaliteten.
            Bland annat behövs det mer personal för att minska gruppstorlekarna.
            Vi vill att kommunerna ska vara skyldiga att anordna barnomsorg
            på obekväm arbetstid. Vi vill också att modersmålsstödet ska stärkas.
          </note>
          <note>
            Herr talman! Regeringens förslag till förändringar av förskoleverksamheten
            och skolbarnsomsorgen innebär på nästan alla punkter att den framåtsträvande
            och progressiva utvecklingen inom det här området nu bryts. Barns
            behov av pedagogisk verksamhet till stöd för sin utveckling ställs
            i bakgrunden. De borgerliga anser att det är viktigare att kommersialisera
            förskoleverksamheten och skapa vinster för företag.
          </note>
          <note>
            Visserligen förstärks förskolans uppdrag genom att allmän förskola
            införs även för treåringar, men förslaget om att införa en barnomsorgspeng
            motverkar det positiva med detta, eftersom tillgängligheten och
            kvaliteten i verksamheten kommer att försämras. Det blir sämre
            insyn och lägre krav på dem som driver förskoleverksamhet. Kommunerna
            får usla förutsättningar att planera verksamheten. Erfarenheterna
            från de marknadsliberala experimenten i grund- och gymnasieskolan
            gör också att man kan befara att kostnaderna kommer att öka. Det
            får givetvis negativa konsekvenser för kvaliteten i den kommunala
            förskolan, medan de privata förskoleföretagen går med vinst. Lägger
            man dessutom till de tidigare förändringarna med fri etableringsrätt
            för förskolor och vårdnadsbidrag står det klart att barn inte
            står högt i kurs hos borgerligheten.
          </note>
          <note>
            Trots att en kommun har full behovstäckning kan nya förskolor
            startas och beviljas kommunala bidrag som tar ekonomiskt utrymme
            från övriga förskolor, och det kan i värsta fall leda till att
            kommunala förskolor hotas av nedläggning mot föräldrars och barns
            vilja. Det är inget hittepå; det är det vi ser i dag när det gäller
            både grund- och gymnasieskolan.
          </note>
          <note>
            Så länge kommunerna har ekonomi- och planeringsansvar för förskolan
            är det också de som ska ha beslutanderätt om etablering. Därför
            anser vi att etableringsrätten bör avskaffas.
          </note>
          <note>
            Med detta vill jag yrka bifall till reservationerna 1 och 3.
          </note>
          <note type="speaker">
            Anf. 48 MATS PERTOFT (mp):
          </note>
          <note>
            Herr talman! Under föregående debatt efterlyste Gunilla Tjernberg
            Miljöpartiets syn på utbildningspolitiken i det rödgröna samarbetet.
            Det här är en sådan punkt där jag kan redovisa det.
          </note>
          <note>
            Vi på den rödgröna sidan har lite olika ingångar i frågan, men
            vi kommer till samma slutsats, nämligen att förslaget om barnomsorgspeng
            inte är bra. För Miljöpartiets del handlar det här om en diskussion
            som vi har fört väldigt länge i vårt parti, lika länge som vi
            har diskuterat friskolor vilket är sedan Miljöpartiet startade.
            Vi har varit pådrivande i att ta fram friskolelagstiftningen i
            Sverige, och vi är fortfarande starka förkämpar för den: lika
            villkor för alla skolor, oberoende av huvudmän.
          </note>
          <note>
            När det gäller barnomsorgen och den delen som behandlas i denna
            proposition, barnomsorgspeng, har jag ställt frågan till miljöpartister
            runt om i landet: Är detta en fråga? Är detta ett problem? Är
            detta någonting som väger så tungt att vi bör tumma på det kommunala
            självstyret?
          </note>
          <note>
            Det är den diskussionen jag tycker att man bör föra. Jag tycker
            inte, och Miljöpartiet anser inte, att riksdagen ska lägga sig
            i frågor som man kan hantera på lokal nivå om inte behovet finns
            och om det inte behövs någon så kallad minoritetslagstiftning
            eller någon rättighetslagstiftning eftersom behovet är så stort
            att det inte tillgodoses.
          </note>
          <note>
            På min fråga har man svarat att nej, vi känner inte igen frågeställningen.
            Jag har tittat lite grann på Sveriges Kommuner och Landstings
            statistik när det gäller till exempel familjedaghem. Som bland
            annat Peter Hultqvist tog upp har de minskat rejält, från 59 000
            barn år 1998 till 21 500 år 2007. Det är en minskning med nästan
            två tredjedelar.
          </note>
          <note>
            Samtidigt har andelen enskilda familjedaghem fördubblats. Då
            måste jag, förutom det gensvar jag fått från mina partikamrater,
            ställa mig frågan: Behövs det en rättighetslagstiftning för att
            detta inte fungerar i dag? Borde riksdagen tumma på det kommunala
            självstyret i denna fråga?
          </note>
          <note>
            För Miljöpartiets del svarar vi nej. Det behövs inte i dag. Vi
            har inga dagbarnvårdare som knackar på dörren och som inte får
            sina tillstånd, som inte får utöva sin verksamhet. Vi har ingen
            stor opinion i frågan om enskilda verksamheter som känner sig
            förfördelade av kommunal byråkrati.
          </note>
          <note>
            Detta tycker jag att vi i riksdagen bör ta till oss. Vi bör respektera
            det kommunala självstyret och respektera att människor ute i Sverige
            kan styra sina verksamheter på ett demokratiskt sätt, att det
            fungerar. Vi menar att mångfald, det ska vi ha, men vi ska inte
            ha en riksdag som lägger sig i vad kommunerna gör utan att det
            är absolut nödvändigt.
          </note>
          <note>
            Den diskussionen för vi i alla fall i Miljöpartiet. Vi för den
            även när det gäller friskolor och så vidare hela tiden. Jag hoppas
            att den diskussionen är levande också inom alliansen när man nu
            har lagt fram det här förslaget, för det måste ju finnas en tydlig
            anledning till att man har valt att köra över det kommunala självstyret
            i denna fråga.
          </note>
          <note>
            Jag minns fortfarande hur det var i den debatt som ledde till
            friskolelagstiftningen. Den var stor, den var stark, den fanns
            överallt i Sverige den debatten hade ett berättigande. Men i den
            här frågan menar jag att det är väldigt tyst. Jag har inte hört
            eller sett någon debatt. Var finns behovet?
          </note>
          <note>
            Jag yrkar bifall till reservation 1.
          </note>
          <note type="speaker">
            Anf. 49 PATRIK FORSLUND (m):
          </note>
          <note>
            Herr talman! Jag måste säga att jag känner mig oerhört glad i
            dag när jag står i den här kammaren och kan konstatera att vi
            i alliansen har gjort det igen. Vi presenterar nu ännu en frihetsreform
            som möjliggör för människor att själva få bestämma lite mer över
            sin egen vardag.
          </note>
          <note>
            Barnomsorgspengen är en viktig del i alliansens syn på valfrihet
            i stort. Som jag nämnt förut här i kammaren tror inte vänsterkartellen
            att föräldrar själva kan bestämma vilken barnomsorg som passar
            just deras familj bäst. De tror att politiker, staten och kommuner
            är bäst lämpade för detta. Till skillnad från vänsterkartellen
            vet vi i alliansen att varje enskild familj är bäst lämpad att
            fatta avgörande beslut som rör den egna familjen. Vi tänker därför
            fortsätta att möjliggöra för familjer att fatta sina beslut själva.
          </note>
          <note>
            Herr talman! Vad innebär då denna barnomsorgspeng som vi debatterar
            här i dag? Barnomsorgspengen utvidgar kommunernas bidragsskyldighet
            till att även omfatta andra former än förskola och fritidshem.
            Svårare än så är det inte. En modern familjepolitik ger utrymme
            för så många olika alternativ som möjligt till hjälp för att familjepusslet
            ska gå ihop.
          </note>
          <note>
            Med hjälp av barnomsorgspengen kan andra pedagogiska verksamheter,
            förutom kommunens förskoleutbud, växa fram, som till exempel familjedaghem,
            flerfamiljslösningar och enskilda förskolor. För landets alla
            familjer innebär detta så klart en utökad möjlighet att hitta
            en lösning för just sin situation.
          </note>
          <note>
            Det är trots allt det som politiken i slutändan handlar om, att
            underlätta vardagen för människor. Det verkar vänsterkartellen
            ha glömt bort. De är mer intresserade av att kritisera alla tänkbara
            valfrihetsreformer som alliansen lägger fram förslag om utan att
            betänka vad det egentligen får för konsekvenser för den enskilda
            familjen. Här levererar alliansregeringen äntligen ett förslag
            om barnomsorgspeng i syfte att öka föräldrars valfrihet och möjligheter
            att välja olika former av pedagogisk verksamhet för sina barn.
          </note>
          <note>
            Förslaget i sig innebär i förlängningen att allt fler enskilda
            förskolor kan startas och att fler familjer får chansen att välja
            dagmamma framför förskola i sin hemkommun. Det ökar även möjligheten
            för kvinnligt företagande i Sveriges kommuner. När vi genomför
            det här säger Socialdemokraterna och oppositionen att det blir
            svårt för kommunen att planera, därför är de emot att föräldrar
            får ökade valmöjligheter.
          </note>
          <note>
            Man hävdar också att barnomsorgspengen lägger en grund för att
            det kan startas barnomsorgsverksamhet med lägre kvalitet än den
            som finns i den kommunala förskolan. Jag ställer frågan: Vad grundar
            ni det på? Varifrån har ni fått det? Det står klart och tydligt
            att läsa i propositionen på s. 27 och framåt, för er som inte
            har sett det, att kvalitetskraven på enskild pedagogisk omsorg
            ska stämma överens med kraven på motsvarande offentlig verksamhet.
            Det i sig innebär att det ska finnas personal med sådan utbildning
            eller erfarenhet att barnens behov av omsorg och en god pedagogisk
            verksamhet kan tillgodoses. Barngrupperna ska ha en lämplig sammansättning
            och storlek. Utrustning och lokaler ska vara ändamålsenliga.
          </note>
          <note>
            Jag vill i stället uppmana oppositionen att se till att ni i
            de kommuner där ni själva styr lever upp till regeringens krav
            på kvalitet för de nya verksamheter som nu kommer att startas.
            Det kan jag intyga att våra kompisar i alliansstyrda kommuner
            kommer att leva upp till.
          </note>
          <note>
            Herr talman! Förutom att barnomsorgspengen ger familjer ökade
            möjligheter att välja den barnomsorg som passar deras familj bäst
            innebär propositionen också att rätten att välja barnomsorg i
            en annan kommun än hemkommunen stärks. Det betyder att om jag
            väljer att placera mina barn i en enskild verksamhet i en annan
            kommun är min hemkommun skyldig att lämna pengen direkt till den
            mottagande kommunen. För de föräldrar som bor i en kommun men
            till exempel arbetar i en annan öppnar det här så klart nya möjligheter
            vad gäller bland annat att lämna och hämta på dagis. Det välkomnar
            vi från utskottet.
          </note>
          <note>
            Herr talman! Skolväsendet i Sverige genomgår just nu ett gediget
            renoveringsarbete efter flera år av politiskt misstyre av den
            tidigare socialdemokratiskt ledda regeringen. Bland de reformer
            som nu genomförs ingår även en förskola för treåringar, som vi
            också debatterar i samband med den här propositionen. Vi vet att
            goda skolresultat många gånger bottnar i en väl fungerande förskoleverksamhet.
            Förskolan är en av de allra viktigaste välfärdsfrågorna. Den lägger
            grunden till det livslånga lärandet i Sverige. Förskolan är även
            i allra högsta grad en bidragande faktor till att utjämna sociala
            och ekonomiska skillnader i samhället.
          </note>
          <note>
            Förutsättningarna inför skolstarten ser olika ut för de barn
            som har flera års vistelse i förskolan jämfört med dem som inte
            har det. I dag är det så att ett barn har rätt till allmän förskola
            i Sveriges kommuner från och med höstterminen det år barnet fyller
            fyra år. Enligt det här förslaget ska rätten i stället börja gälla
            redan från höstterminen det år man fyller tre år. Fler barn får
            nu alltså rätt till avgiftsfri allmän förskola om minst 525 timmar
            om året och därmed tillgång till pedagogisk verksamhet från hösten
            2010, alltså om drygt ett år.
          </note>
          <note>
            Införandet av allmän förskola för treåringar är ett led i alliansens
            stora och viktiga satsning på förskolan, där vi bland annat kommer
            att göra förskolan till en egen skolform i skollagen, där vi ger
            förskollärarna det pedagogiska ansvaret i förskolan, där förskolornas
            läroplan utvecklas mot en mer skolförberedande inriktning, där
            vi lägger om förskollärarutbildningen och där vi inför ett förskolelyft
            för personalen i förskolan. Allt detta görs för att utveckla kvaliteten.
          </note>
          <note>
            Herr talman! Avslutningsvis vill jag tillägga att jag är glad
            över att tillhöra en allians som tror på människors förmåga att
            själva bestämma över sina egna liv, en allians som visar att det
            går att öka valfriheten samtidigt som verksamheten kvalitetssäkras.
          </note>
          <note>
            Jag yrkar därmed bifall till förslagen i betänkandet och avslag
            på motionerna.
          </note>
          <note type="speaker">
            Anf. 50 PETER HULTQVIST (s) replik:
          </note>
          <note>
            Herr talman! Blir det bättre kvalitet i förskolan med en kortare
            förskollärarutbildning? Det tycker jag är en väldigt intressant
            fråga som jag vill få svar på.
          </note>
          <note>
            När det gäller kraven på barnomsorgspengen och den så kallade
            pedagogiska omsorgen och personalen kan jag bara konstatera att
            det står så här: Det ska finnas personal med sådan utbildning
            eller erfarenhet att barnens behov av omsorg och en god pedagogisk
            verksamhet kan tillgodoses. På samma sätt som den som i dag bedriver
            familjedaghem har den som bedriver pedagogisk omsorg möjlighet
            att på eget initiativ anlita pedagoger som handledare, om de själva
            saknar tillräcklig utbildning eller erfarenhet. Om de själva saknar
            tillräcklig utbildning eller erfarenhet, står det. Sådan utbildning
            eller erfarenhet är den andra formuleringen.
          </note>
          <note>
            Det här är i förhållande till förskolan en kvalitetsförsämring.
            Det här är formuleringar som öppnar för anställande av personal
            eller ansvariga som driver verksamheten där man inte kan garantera
            den grundläggande kvaliteten. Därför delar jag Lärarförbundets
            uppfattning att man inte ska använda orden pedagogisk omsorg,
            utan man ska kalla det för annan barnomsorg eller annan skolbarnsomsorg.
            Pedagogisk omsorg indikerar att det finns pedagogiskt utbildad
            personal, och det kan inte ni garantera i det här systemet.
          </note>
          <note>
            Jag tycker att det är anmärkningsvärt att man genomför en reform
            som riskerar att ta barn från en verksamhet med omfattande kvalitetskrav
            och insyn till en verksamhet med betydligt lägre krav och svårigheter
            till insyn, som uppmuntrar till att placera barn i en verksamhet
            där det inte finns krav på pedagogiskt utbildad personal. Är detta
            verkligen en rimlig och modern utveckling? Varför går ni baklänges
            in i framtiden?
          </note>
          <note type="speaker">
            Anf. 51 PATRIK FORSLUND (m) replik:
          </note>
          <note>
            Herr talman! Man kan fråga sig vem det är som backar in i framtiden.
            Tidigare var det någon från oppositionssidan som tyckte att det
            var bättre för 20 år sedan. Man ska akta sig för att titta för
            långt tillbaka, för då backar man in i framtiden, som Peter Hultqvist
            nämnde här.
          </note>
          <note>
            Nu verkar det som om Socialdemokraterna har ändrat sig jämfört
            med vad de har skrivit i sin reservation i betänkandet. Där har
            de skrivit att barnomsorgspengen stärker de ekonomiska incitamenten
            att starta och driva barnomsorgsverksamhet som har lägre kvalitetskrav
            på sig. Men Peter Hultqvist hade ju hittat s. 27 och 28 i den
            50-sidigt långa propositionen och läste även upp de tio raderna
            om kvalitetskrav för godkännande. Det måste betyda att ni, precis
            som jag, vet att er reservation inte har någon verklighetsförankring.
          </note>
          <note>
            Vi ställer krav på de nya verksamheter som ska startas. Det är
            samma krav som finns i den offentliga verksamheten för att kommunerna
            ska ge godkännandet. Det här är inga nya krav, utan det är krav
            som redan finns i dag. Vi ändrar inte på någonting sedan ni satt
            i regeringsställning, utan det är samma krav. Det är precis vad
            Peter Hultqvist har läst upp tidigare, nämligen att det ska finnas
            personal med utbildning och erfarenhet av att jobba med barn,
            andra viktiga saker som till exempel barngruppernas sammansättning
            och att lokalerna ska vara ändamålsenliga.
          </note>
          <note>
            Sedan är Peter Hultqvist lite besviken på vad regeringen har
            valt att kalla verksamheterna. Det kan man alltid diskutera. Det
            viktiga är att vi ger Sveriges föräldrar en chans att i större
            utsträckning välja barnomsorg för sina barn.
          </note>
          <note>
            I slutet av Peter Hultqvists replik fastnade jag för att han
            sade att man riskerar att ta barn från förskolan och sätta dem
            i andra verksamheter; det kan inte vara bra. Här ger alltså alliansregeringen
            föräldrar möjligheten att själva välja var deras barn ska spendera
            några timmar under dagarna, och då ser Peter Hultqvist och Socialdemokraterna
            det som att man riskerar att föräldrarna får välja. Det är bra
            att föräldrarna får utökade möjligheter.
          </note>
          <note type="speaker">
            Anf. 52 PETER HULTQVIST (s) replik:
          </note>
          <note>
            Herr talman! Vi är intresserade av kvalitet i verksamheten, precis
            som föräldrarna är intresserade av kvalitet i verksamheten. Därför
            blir efterfrågan på förskoleplatser större och större. Det är
            vad de väljer i första hand, och det är där efterfrågan ligger.
            Det har inte funnits någon efterfrågan på vad som kan kallas för
            annan verksamhet. Den efterfrågan har konsekvent, precis som Mats
            Pertoft redovisade siffror på, minskat under en lång period.
          </note>
          <note>
            Formuleringen på s. 28 i häftet visar att här finns glidningar,
            öppningar, som gör det möjligt att anställa personal eller andra
            som inte har tillräcklig utbildning. I ett modernt samhälle bör
            man väl ändå höja kraven om nya saker ska införas så att det finns
            en garanti för pedagogisk utbildning. Men det som står i förslaget
            garanterar det inte på något sätt. Det är allvarligt, och det
            öppnar för en kvalitetsförsämring. En lång rad remissinstanser
            har pekat på risken för en situation med sämre kvalitet som på
            sikt urholkar ekonomin i förskolan.
          </note>
          <note>
            Jag tog upp en annan sak i mitt inledningsanförande, som det
            är viktigt att påpeka i replikerna, nämligen att man här riskerar
            att isolera barn från kontakt med barn från familjer med andra
            värderingar, annan social bakgrund eller annan kultur. Man riskerar
            att framför allt invandrarbarns konfrontation med och delaktighet
            i svenska språket skjuts upp. Det finns också en sådan aspekt.
            Det här ökar segregationen i samhället, vilket har påpekats från
            flera remissinstanser på bland annat universitetsnivå. Förslaget
            innehåller många svagheter och är ett vanskligt experiment.
          </note>
          <note type="speaker">
            Anf. 53 PATRIK FORSLUND (m) replik:
          </note>
          <note>
            Herr talman! Det är bra att Peter Hultqvist säger att Socialdemokraterna
            värnar kvaliteten i barnomsorgen. Vi kan lägga oss på den nivån.
            Jag är överens med dig om den saken. Vi värnar också kvaliteten.
            Det är därför det finns ett stycke i propositionen om kvalitetskrav
            och rättssäkerhet som löper över fyra sidor. Det är kvalitetskrav
            som Peter Hultqvist själv har räknat upp.
          </note>
          <note>
            Däremot är det lite beklämmande när Peter Hultqvist säger att
            svenska föräldrar främst är intresserade av vilken kvalitet som
            finns i barnomsorgsverksamheten. Det stämmer inte av två anledningar.
            Dels tycker jag inte att Peter Hultqvist är i den situationen
            att han kan säga sig företräda alla Sveriges föräldrars speciella
            krav och behov, dels tycker jag att man kan säga att Sveriges
            föräldrar först och främst är intresserade av att bestämma mer
            över den egna vardagen, att göra egna livsval. Socialdemokraternas
            agenda ska inte sättas över föräldrarnas agenda när det gäller
            deras egna barn.
          </note>
          <note>
            Frågan om att barnen riskerar att isoleras bara för att de inte
            går i förskolan är lite att balansera på vad som är tillåtet i
            debatten. Det är inte så att förskolan i Sverige utgör den enda
            samlingsplatsen för små barn. Förskolan är inte garanten för små
            barn i svenska samhället att träffa andra barn och lära sig språk
            och utvecklas. Det kan de göra även hemma, på fritiden och på
            andra platser. Det är viktigt att erkänna att den fantastiska
            svenska förskolan inte löser alla problem i samhället. Här ska
            vi vara glada över att vi har en chans att skapa alternativa former
            till förskolan där föräldrarna själva kan välja verksamhet för
            sina barn.
          </note>
          <note type="speaker">
            Anf. 54 ROSSANA DINAMARCA (v) replik:
          </note>
          <note>
            Herr talman! Patrik Forslund pratar mycket om friheten att välja.
            Jag vill ha en förskola till mina barn med hög kvalitet och utbildad
            personal. Med barnomsorgspengen riskerar detta att urholkas. Vad
            händer med min frihet att få välja? Vad händer med mina krav på
            god kvalitet?
          </note>
          <note>
            Patrik Forslund hänvisar till vad som står i betänkandet: Det
            ska finnas personal med sådan utbildning eller erfarenhet att
            barnens behov av omsorg och en pedagogisk verksamhet kan tillgodoses.
          </note>
          <note>
            Om du nu är så mån om den kvaliteten som du utger dig för att
            vara, varför finns det inga krav på att följa förskolans läroplan?
            Varför finns det inga tydligare krav på vilken utbildning som
            ska krävas för att bedriva en, vad ni kallar, pedagogisk verksamhet?
          </note>
          <note>
            Jag blir ytterst beklämd när jag hör Patrik Forslund från talarstolen
            prata om att det här kan öka det kvinnliga företagandet. Är det
            den synen som Moderaterna har på förskolan och vem som ska ansvara
            för den? Kvinnor. Det står i propositionen, så jag är inte så
            förvånad. Vid tidigare debatter har man försökt förneka detta,
            men nu gör Patrik Forslund det tydligt. Det handlar om att öka
            det kvinnliga företagandet. Det är kvinnor som ska ta hand om
            barnen. Det låter ju modernt.
          </note>
          <note type="speaker">
            Anf. 55 PATRIK FORSLUND (m) replik:
          </note>
          <note>
            Herr talman! Det är bra att Rossana Dinamarca tycker att kvinnligt
            företagande låter modernt. Det som inte låter så modernt är Rossana
            Dinamarcas och Vänsterpartiets genomgående syn på utbildningspolitik
            och barnomsorgspolitik.
          </note>
          <note>
            Barnomsorgen i Sverige är inte till för att underlätta verksamheten,
            det ekonomiska ramverket eller planeringen för politiker och Sveriges
            kommuner. Barnomsorgen är till för att underlätta för föräldrar.
            Här tycker jag som moderat och allianspolitiker att det är systemet
            som ska anpassas efter människornas önskemål.
          </note>
          <note>
            Det kan inte vara så att man säger att valfrihet är bra men att
            man är emot våra valfrihetsförslag och att man inte har några
            egna valfrihetsförslag, men om någon kommer på något tredje valfrihetsförslag
            kan man titta på det då. Rossana Dinamarca säger att hon själv
            efterfrågar en högkvalitativ förskoleverksamhet i Sverige där
            hon vill placera sin dotter eller son. Det är bra. Då har Rossana
            fått göra det valet. Jag kanske vill placera min son i någon form
            av annan verksamhet, men då måste man skapa ett regelverk och
            ramverk för att andra verksamheter kommer fram. Rossana Dinamarca
            har bestämt sig för att kvaliteten i förskolan är det viktigaste
            för henne, hon efterfrågar en bra förskoleverksamhet, hon hittar
            en bra lokal och verksamhet i sin hemkommun, och då har Rossana
            gjort ett val, men jag kanske vill prioritera andra saker. Då
            måste det finnas valfrihet i samhället för Sveriges föräldrar
            att själva välja.
          </note>
          <note>
            Sedan var det punkten om kvinnligt företagande. Jag tycker att
            det är bra att öka både manligt och kvinnligt företagande. Det
            är precis som sades i den tidigare debatten, nämligen att allt
            företagande måste öka i Sverige för att vi ska få intäkter till
            statskassan för att bekosta bland annat kvalitetssatsningar i
            förskolan. Men man kan inte blunda för verkligheten, nämligen
            att det är många kvinnor som jobbar i barnomsorgsverksamheten
            i Sveriges kommuner. Det leder till att de kan få möjlighet att
            starta eget inom det gebitet.
          </note>
          <note type="speaker">
            Anf. 56 ROSSANA DINAMARCA (v) replik:
          </note>
          <note>
            Herr talman! Patrik Forslund sade just att man ska öka det kvinnliga
            företagandet, han sade inte att öka det manliga och kvinnliga
            företagandet. Han pekade ut just kvinnor. Han pratar inte någonting
            om hur man ska öka antalet män inom förskolan. Det hade kanske
            varit mer trovärdigt.
          </note>
          <note>
            Det här är ändå en fråga om hur vi använder oss av våra skattepengar
            och vad vi ska lägga dem på. Det är inte så att man inte får välja
            i dag om man vill ha sina barn någon annanstans. Men frågan är
            om man ska lägga skattepengar på verksamhet som inte upprätthåller
            vissa kvalitetskrav. Hur kvalitetssäkrar vi en verksamhet som
            vi ska bedriva med våra gemensamma pengar?
          </note>
          <note>
            Även om en del av de borgerliga tror att vi har sedelpressar
            är det inte så. Vi har ett visst, ett givet, antal pengar, och
            dessa ska vi använda väl.
          </note>
          <note>
            Om Patrik Forslund vill ha en au pair till sina barn är det upp
            till honom. Men jag tycker inte att vi ska använda skattepengar
            till att betala för en au pair till Patrik Forslunds barn. Jag
            vill att vi inom den skattefinansierade verksamheten kan garantera
            barnen en god verksamhet.
          </note>
          <note>
            Återigen blir då frågan när det gäller att kunna kvalitetssäkra
            förskoleverksamheten som vi ska betala med allmänna skattepengar:
            Varför ställer ni då inte krav på att man följer förskolans läroplan
            och på en tydlig skrivning om vilken typ av utbildning som ska
            gälla för att det ska gå att få tillstånd att driva en verksamhet
            som tar hand om barn och att få pengar till att driva verksamheten?
          </note>
          <note type="speaker">
            Anf. 57 PATRIK FORSLUND (m) replik:
          </note>
          <note>
            Herr talman! Jag vill bara för de åhörare som nu kommit in på
            läktaren och för alla som tittar där hemma göra klart att jag
            inte har någon au pair som tar hand om min son. Men vad är det
            för fel med att jag kan ha en au pair som tar hand om min son
            om jag själv får välja det? Varför kan jag inte få välja själv,
            Rossana? Varför ska du alltid välja åt mig och åt Sveriges föräldrar?
            Det förtroendet har du inte riktigt i frågan, tycker jag.
          </note>
          <note>
            Vänsterpartiet har inte en egen sedelpress. Socialdemokraterna
            har inte en egen sedelpress. Inte heller vi har en egen sedelpress.
          </note>
          <note>
            Vi gör olika satsningar, som många av mina kolleger i förra debatten
            tog upp. Bland annat nämnde Christer Nylander att vi har sänkt
            arbetsgivaravgiften med 2,9 miljarder. Vidare gäller det en nedsättning
            av arbetsgivaravgiften för unga med 1,5 miljarder och av fastighetsavgiften
            med 1,7 miljarder. Vi har också olika generella bidrag, 0,3 miljarder,
            samt riktade bidrag, 1,5 miljarder. Dessutom har vi statsbidrag
            på 18 miljarder för år 2009. Dessa miljarder satsar alltså alliansregeringen
            år 2009. År 2010 kommer 28 extra miljarder.
          </note>
          <note>
            Allt det här är ni i Vänsterpartiet, Socialdemokraterna och Miljöpartiet
            emot. Det betyder att ni har 18 miljarder mindre än vi år 2009,
            och år 2010 har ni 28 miljarder mindre än vi. Ändå säger ni att
            ni har råd med både det ena och det andra. Det hela går inte ihop.
            Man måste kunna lära sig att räkna plus och minus; det är så det
            fungerar.
          </note>
          <note>
            Jag tycker att det är bra att vi kan få ett ökat kvinnligt företagande.
            Det är också bra att vi kan få ett ökat manligt företagande. Jag
            får be om ursäkt för att jag i mitt anförande inte nämnde både
            män och kvinnor. Dock kan jag notera att inte heller du, Rossana
            Dinamarca, gjorde det i ditt anförande. Du nämnde inte alls detta.
            Du tycker i så fall inte att företagen över huvud taget är viktiga.
          </note>
          <note type="speaker">
            Anf. 58 MATS PERTOFT (mp) replik:
          </note>
          <note>
            Herr talman! Jag har en fråga till Patrik Forslund, som ju framgick
            i mitt inledningsanförande.
          </note>
          <note>
            När Patrik Forslund pratade om sin syn på barnomsorgspengen noterade
            jag att han talade om en frihetsreform. Som jag tidigare nämnt
            är mångfald och faktiskt också valfrihet viktiga faktorer för
            Miljöpartiet. Men det finns inget egenvärde i valfriheten. Det
            finns i sammanhanget alltid en balans mellan kollektiv och individ.
          </note>
          <note>
            Min fråga till Patrik Forslund handlar om hur ni inom Moderaterna
            har funderat här. Varför väljer ni att inskränka kommunernas självstyre
            när det gäller barnomsorgspengen, och var finns det en efterfrågan
            på denna reform? Du gör dig till talesman för föräldrarna. Men
            är det inte alliansens agenda över föräldrarna som gäller?
          </note>
          <note>
            I den tidigare debatten raljerades det över sossarnas agenda
            över föräldrarna. Här är det alliansen som skapar sig en egen
            agenda över föräldrarna. Jag har i alla fall inte hört om något
            behov av denna reform.
          </note>
          <note>
            Som jag tidigare redovisat är enligt SKL:s statistik andelen
            enskilda dagbarnvårdare redan nu mycket stor, och andelen ökar
            konstant. Vad är anledningen till att i denna fråga inskränka
            det kommunala självstyret?
          </note>
          <note type="speaker">
            Anf. 59 PATRIK FORSLUND (m) replik:
          </note>
          <note>
            Herr talman! Jag vill börja med att tacka för Mats Pertofts frågor.
            Det är roligt att få diskutera valfrihetsfrågor med den friande
            eller felande länken jag vet inte hur jag ska uttrycka det i oppositionens
            utbildningspolitik. Här har vi öppningen i oppositionssamarbetet
            till att öka friheten för Sveriges elever att själva välja skolform
            och för Sveriges föräldrar att välja barnomsorg till sina barn.
          </note>
          <note>
            Vi ser inte förslaget här som att vi inskränker självstyret för
            Sveriges kommuner, utan vi ser det här som att det finns en viss
            efterfrågan på just denna reform. Bland Sveriges samtliga medborgare
            finns det en stor efterfrågan när det gäller möjligheterna till
            ökad valfrihet i samhället. Det gäller då till exempel möjligheterna
            att själv lite mer få bestämma var man vill gå i skola, vilken
            äldreomsorg man vill ska ta hand om föräldrarna eller om sig själv
            och i vilken barnomsorgsverksamhet man vill ha sina barn på dagarna.
          </note>
          <note>
            Vi menar att vi när alliansen vann valet 2006 därmed fick ett
            stort förändringsmandat av väljarna. Det förändringsmandatet ser
            vi nu i opinionsmätningarna, som visserligen ska tolkas med viss
            försiktighet. Svenska folket litar fortfarande på det vi gör,
            och man känner sig trygg med de förändringar som vi står för.
            Våra fyra allianspartier är tydliga frihets- och valfrihetspartier.
            Det tycker väljarna om. Ett borgerligt parti är nu det största
            partiet i opinionsmätningarna. Det tyder på att svenska folket
            efterfrågar en större valfrihet. Vad vi här föreslår är ett led
            i detta med att öka valfriheten för svenska föräldrar.
          </note>
          <note type="speaker">
            Anf. 60 MATS PERTOFT (mp) replik:
          </note>
          <note>
            Herr talman! Patrik Forslund talar om ett stort förändringsmandat
            och om opinionsmätningar. Ja, från ett konstant underläge för
            er del har vi nu hamnat i jämvikt.
          </note>
          <note>
            Jag har ännu inte fått något svar på min fråga. Jag efterlyser
            en redovisning av behovet bland Sveriges föräldrar av en reform
            på området. Var finns problemet? Vilket samhällsproblem vill ni
            åtgärda med reformen? Vad är anledningen? Eller stiftar ni lagar
            för deras egen skull? Kör ni över det kommunala självstyret bara
            för att alla, ideologiskt, själva borde välja?
          </note>
          <note>
            I Miljöpartiet försöker vi förändra lagarna utifrån de behov
            som finns bland medborgarna, alltså ute i verkligheten, när vi
            upptäcker problemområden. I många frågor har vi väldigt mycket
            agerat för mångfald och valfrihet. Men här ser vi inte det behovet.
          </note>
          <note>
            I mitt anförande ställde jag ärligt och uppriktigt en fråga till
            alliansen och skulle gärna vilja ha ett svar. Finns det alltså
            någon undersökning och kan Patrik Forslund hänvisa till något
            debattinlägg eller till en opinion någonstans där denna reform
            efterlysts bortsett från alliansens partiprogram? Jag skulle i
            så fall vara väldigt tacksam för att få veta någonting helt nytt,
            något som jag inte tidigare tagit del av.
          </note>
          <note type="speaker">
            Anf. 61 PATRIK FORSLUND (m) replik:
          </note>
          <note>
            Herr talman! Som jag sade i mitt svar på Mats Pertofts första
            replik ser vi inte att det som föreslås inskränker det kommunala
            självstyret, utan vi ser det som att vi ökar valfriheten för Sveriges
            föräldrar att själva kunna välja den barnomsorgsform som bäst
            passar just deras familj.
          </note>
          <note>
            Man kan alltid diskutera. Jag och Betty Malmberg diskuterade
            det tidigare här under förmiddagen. Hur många rör det sig om?
            Rör det sig om några få eller om den stora massan?
          </note>
          <note>
            Var går gränsen för Miljöpartiet? Vilken barriär måste passeras?
            Exakt hur många personer måste efterfråga något för att man ska
            genomföra en reform eller lägga fram ett förslag? De flesta människor
            läser inte debattsidor och skriver inte insändare. Många människor
            läser inte bloggar. Det ser vi i olika nyhetsrapporteringar. Hur
            får man fram viljeyttringar?
          </note>
          <note>
            Mats Pertoft har rest runt i landet och träffat miljöpartister
            och frågat om de ser ett behov av en reform på området. Det var
            tråkigt att höra att landets samtliga miljöpartister är emot en
            reform som betyder ökad valfrihet för Sveriges föräldrar.
          </note>
          <note>
            Vi i alliansen är för det som här föreslås. Vi ser att det alltid
            finns en väldigt stor efterfrågan både i Sverige och i världen
            i övrigt på frihet. Är det något som människor i alla tider slagits
            för, så är det möjligheten till ökat självstyre och till ökad
            frihet. Det står vi i alliansen för.
          </note>
          <note>
            Anf. 62 ULRIKA CARLSSON i Skövde (c):
          </note>
          <note>
            Herr talman! Jag vill instämma i Patrik Forslunds inledning av
            sitt anförande: Det är oerhört glädjande att stå här i dag och
            diskutera ytterligare reformer på valfrihetens område som också
            har ett tydligt barnperspektiv och ett tydligt familjereformperspektiv.
          </note>
          <note>
            Alliansen har presenterat en familjepolitisk reform i fyra delar.
            Det är barnomsorgspeng vi diskuterar i dag, men också allmän förskola
            för treåringar. För Centerpartiet har den här valfrihetsfrågan
            varit oerhört viktig, och barnomsorgspengen har också varit en
            fråga som vi har diskuterat i många år liksom på vilket sätt man
            skulle kunna öka möjligheten för föräldrar att ha en större valfrihet
            i sin vardag och också få större möjligheter att få det så kallade
            livspusslet att gå ihop genom att kunna välja barnomsorg i olika
            omfattning och på olika sätt.
          </note>
          <note>
            Att det då är så svårt för oppositionen att förstå att man kan
            göra flera saker samtidigt och att de inte med automatik skulle
            förta varandra utan i stället förstärka varandra förvånar mig.
            Jag hoppas att vi kan tillrättalägga en del av de missförstånden
            i debatten i dag.
          </note>
          <note>
            Sverige behöver en modern familjepolitik. Det handlar om en tro
            på att föräldrar själva har en önskan om att göra det som man
            tror är bäst för sina egna barn. Det har redan hänvisats till
            ett intressant seminarium som arbetsmarknadsutskottet hade i går
            tillsammans med utbildningsutskottet. Man lyfte fram betydelsen
            av barns lärande i förskolan och många sätt att öka kreativiteten
            för barn, men man belyste också problemet med att föräldrar på
            olika sätt i Europa inte känner tillit och tilltro till sitt föräldraskap.
          </note>
          <note>
            För mig är den här valfrihetsreformen en oerhört viktig reform,
            därför att den har fokus på att det är jag som förälder som har
            möjlighet att vara med och forma det livspussel som vi som familj
            vill leva i men också med en tro på att mina barn ska få det bästa.
          </note>
          <note>
            När det gäller barnomsorgspengen har vi varit inne och diskuterat
            att det kallas för pedagogisk omsorg. Jag vet många familjer i
            dag som är bekymrade över att när barnen har varit på familjedaghem
            innan de började förskoleklass får de i många kommuner inte möjlighet
            att i skolbarnsomsorgen fortsätta i familjedaghemmets regi. Det
            finns alltså i många kommuner inte ett utbud som stämmer överens
            med den efterfrågan som finns från föräldrarna.
          </note>
          <note>
            Jag tycker det ska bli oerhört spännande och intressant att se
            hur det blir. Jag tror att många fortfarande kommer att välja
            förskolan också när barnen är ett år, men jag tror att många föräldrar
            också kommer att ta chansen att välja pedagogisk omsorg. Jag tror
            att det är det vi som politiker måste lita till, nämligen människors
            egenmakt, och inte det regelverk som vi ska ha för att kommunerna
            ska planera verksamheten. Man har ett ansvar för att planera verksamheten
            i kommunerna, men vi vill ha ett tydligt individperspektiv, och
            vi tror att det på det här sättet också kan stärka samspelet mellan
            det gemensamma och det individuella ansvaret.
          </note>
          <note>
            En annan fråga som har diskuterats kopplas till barnomsorg. Det
            har också varit möjligt att få barnomsorg på så kallad obekväm
            arbetstid, nattetid eller på helger. Jag vet att man löser det
            på olika sätt i många kommuner utan en gemensam lagstiftning.
            Det kan vara så, om man till exempel jobbar inom kultursektorn,
            att man har tillgång till någon som kommunen bidrar med som faktiskt
            är hemma hos en på kvällen när man inte har möjlighet att själv
            vara hemma. Här finns ännu en större möjlighet för föräldrar att
            själva råda över situationen, och det tycker jag är jättebra.
          </note>
          <note>
            Sedan lyfts det fram från Socialdemokraterna att man är positiv
            till barnomsorg på obekväma tider, om jag får uttrycka mig lite
            slarvigt. Men det är ändå så att man inte har lagt pengar på de
            här delarna, utan man säger att man är villig att genomföra det.
            Samtidigt har man haft tolv år på sig att göra det. Därför skramlar
            det lite tomt, tycker jag, när man nu i debatten för fram det
            här.
          </note>
          <note>
            Det här är en valfrihetsreform som riktar sig till föräldrarna
            samtidigt som det också är en möjlighet att öppna för företagande
            för kvinnligt företagande, för manligt företagande och att på
            olika sätt främja företagsamheten i Sverige. Vi vet att vi har
            en oerhört segregerad arbetsmarknad, och varje försök att bryta
            upp den är oerhört viktigt för att öka företagsamheten. Här finns
            ännu en möjlighet.
          </note>
          <note>
            Alla barn har rätt till en trygg uppväxt, och föräldrarna har
            rätt till ett stöd att känna förtroende och tillit till att man
            kan utveckla det föräldraskapet. Vi kan politiskt ge verktygen
            och möjligheterna för att göra det.
          </note>
          <note>
            Den andra delen i det betänkande som vi hanterar rör allmän förskola
            från tre år. Kunskap om förskolans betydelse för det fortsatta
            lärandet motiverar verkligen att vi från tre års ålder har en
            allmän förskola. Vi har diskuterat språkutvecklingens betydelse,
            och den här reformen blir också en viktig bricka i spelet när
            det gäller att öka möjligheten till språkutveckling. Vi har under
            debatten i dag diskuterat vikten av att få lära sig på sitt starkaste
            språk. Det är viktigt att barn får utveckla flera språk. I treårsåldern
            finns det språkfönster öppna, och därför tror jag att det är jätteviktigt
            att i den här åldern få möjligheten.
          </note>
          <note>
            I går, vid det seminarium som jag tidigare nämnde, lyfte man
            också upp att man faktiskt såg en brist hos barn eller ungdomar
            som kommer sent till Sverige och som faktiskt inte har fått gå
            i den svenska förskolan. Att kunna ge möjligheter att på olika
            sätt utveckla förskolans olika delar ser jag som oerhört centralt.
            Nu gör vi en allmän förskola för barn, tre-, fyra- och femåringar,
            och det är en viktig reform.
          </note>
          <note>
            Man kan diskutera gruppstorlekar och man kan diskutera lärartäthet
            det är jätteviktiga delar men det leder ofta tankarna till likformigheten
            och inte till likvärdigheten. Låt oss diskutera om vi kan få en
            barnomsorg och en förskoleverksamhet som möter varje barn individuellt!
            Det tror jag att de båda delarna i dagens proposition är väldigt
            viktiga för att göra.
          </note>
          <note>
            Vi vill stötta föräldrar att ta sitt föräldraansvar och forma
            en trygg framtid för sina barn genom att ge möjligheter till fler
            lösningar för familjer när det gäller pedagogisk omsorg och förskola
            antingeneller, eller bådeoch, som det blir så småningom.
          </note>
          <note>
            Herr talman! Jag yrkar bifall till förslaget i betänkandet.
          </note>
          <note type="speaker">
            Anf. 63 ROSSANA DINAMARCA (v) replik:
          </note>
          <note>
            Herr talman! Ulrika Carlsson pratar varmt om förskolan. Jag förstår
            faktiskt inte riktigt hur hon då kan gå med på att den nu urholkas.
            Det är inte så att det finns eller har funnits några hinder för
            föräldrar att välja hur man vill göra med sina barn. Man har kunnat
            lämna sina barn, ha dem kvar hemma eller ha någon annan som tar
            hand om dem. Det har funnits full frihet till det inga som helst
            hinder.
          </note>
          <note>
            Det som det handlar om här är att vi ska ge pengar till andra
            verksamheter än till exempel förskolan, verksamheter som man inte
            kvalitetssäkrar på något sätt. Elisabet Nihlfors pratade på det
            seminarium i går som Ulrika Carlsson hänvisade till om vikten
            av en bra, stark förskola med utbildade lärare. Återigen vill
            jag ändå ställa frågan: Hur kommer det sig att man i den här propositionen
            och i betänkandet inte tar upp tydligare vad det är för krav som
            ställs för att kunna få pengar för att bedriva så kallad pedagogisk
            verksamhet? För det är väl ändå så att vi är överens om att det
            här inte bara ska handla om ett rent omhändertagande där man byter
            blöjor och ger mat utan att det faktiskt handlar om en pedagogisk
            verksamhet. Vi har pratat tidigare om att man ska lägga grunden
            för lärandet, och för det krävs goda kunskaper.
          </note>
          <note>
            Anf. 64 ULRIKA CARLSSON i Skövde (c) replik:
          </note>
          <note>
            Herr talman! Rossana Dinamarca talar om att det redan tidigare
            har funnits möjligheter att välja på vilket sätt man vill ordna
            omsorgen om sina barn. Ja, det har det funnits för dem som har
            haft ekonomiska möjligheter. Med den här reformen öppnar vi möjligheter
            för betydligt fler att kunna lita på sig själv i sitt föräldraskap
            och välja den barnomsorg som man vill ha.
          </note>
          <note>
            Ja, vi är överens om att det handlar om pedagogisk omsorg. Vi
            har talat om att det redan i dag finns andra former än förskola
            och att vi ställer samma krav på den nya verksamhet som kommer
            som vi har ställt på både att läroplanen för förskolan ska vara
            vägledande och att man ska ha en sådan kompetens att man bedöms
            vara lämplig att ha den här pedagogiska omsorgen.
          </note>
          <note>
            Vi har inte diskuterat att man ska sänka kraven när det gäller
            förskolan. Vi har inte några förslag om att nu när vi har förskola
            från tre års ålder behöver det inte vara utbildade förskollärare,
            utan någon annan med god erfarenhet. Det är inte det vi talar
            om.
          </note>
          <note>
            Det ska vara pedagogisk omsorg. Vi ställer ändå höga kvalitetskrav
            på den. Läroplanen är vägledande. Man ska ha en god kunskap på
            området. Vi stärker valfriheten för föräldrar, också för dem som
            inte tidigare har haft möjligheten.
          </note>
          <note type="speaker">
            Anf. 65 ROSSANA DINAMARCA (v) replik:
          </note>
          <note>
            Herr talman! Jag ser inte riktigt den tydlighet som Ulrika Carlsson
            påstår finns i betänkandet. I så fall får hon peka ut den. Det
            står inte tydligt vad det är för utbildning man kräver. Det står
            inte tydligt att man ska följa läroplanen för förskolan.
          </note>
          <note>
            Den luddighet som finns får mig att dra slutsatsen att man inte
            är särskilt intresserad av att hålla en god kvalitet. Möjligheterna
            att skapa vinst är tydligen viktigare än att kunna garantera en
            god kvalitet på den pedagogiska omsorgen. Det är beklagligt.
          </note>
          <note>
            Anf. 66 ULRIKA CARLSSON i Skövde (c) replik:
          </note>
          <note>
            Herr talman! I det betänkande vi nu debatterar står det på s.
            9 om både kvalitetskrav och rättssäkerhet. Där påpekar man att
            verksamheten ska ha god kvalitet och säkerhet samt uppfylla de
            krav på personalens utbildning eller erfarenheter med mera som
            man kan ha.
          </note>
          <note>
            Visst måste man göra en bedömning av varje enskilt fall och om
            de uppfyller kvaliteten och säkerheten. Både barn och föräldrar
            kommer att finnas i verksamheten, kanske varje dag, och kommer
            givetvis också att följa den och se om den håller en god kvalitet
            just för ens eget barn. Jag tror på att föräldrarna är med och
            själva avgör om det är en bra kvalitet i den pedagogiska omsorg
            eller i den förskola som de är med och väljer. Det finns ett tydligt
            brukarperspektiv, och även där har man en möjlighet att göra ett
            aktivt val som förälder. Jag tror att föräldrar väljer det som
            de tror är det bästa för sina barn.
          </note>
          <note type="speaker">
            Anf. 67 PETER HULTQVIST (s) replik:
          </note>
          <note>
            Herr talman! Jag tror inte att man höjer kvaliteten inom svensk
            barnomsorg och förskola genom att förkorta exempelvis förskollärarutbildningen.
            Jag tror inte att man höjer någon kvalitet genom luddiga formuleringar
            om viss utbildning eller erfarenhet för att jobba inom den så
            kallade pedagogiska omsorgen. Man ska kunna ta till handledning
            om man saknar tillräcklig utbildning eller erfarenhet, står det
            också. Detta visar vad det är: luddigt och med öppna bedömningar.
            Det här är inte ett barnperspektiv, utan det är något annat perspektiv.
            Om det var ett barnperspektiv skulle det vara kvaliteten och kravbilden
            som på ett tydligt sätt skulle stå i centrum.
          </note>
          <note>
            Jag tycker att det är fel att använda begreppet pedagogisk omsorg
            när man inte har krav på att det ska vara utbildad personal. Man
            tummar tydligt på grundläggande kvalitetskrav, nämligen personalens
            förmåga.
          </note>
          <note>
            Begrepp som annan barnomsorg eller annan skolbarnsomsorg vore
            rimligare beteckningar eftersom man inte kan garantera den pedagogiska
            kvaliteten. Regeringen ger med sitt val av beteckningar sken av
            att den pedagogiska kvaliteten är garanterad fast den inte är
            det.
          </note>
          <note>
            Jag tycker också att det vore bättre att lägga de 220 miljoner
            som man ska satsa på det här direkt på förskolan, där vi har en
            bra kvalitet. Utveckla den i stället för att syssla med den här
            typen av experimentverksamhet! Precis som Mats Pertoft tidigare
            har understrukit har den dessutom knappast varit efterfrågad.
            Vore det inte rimligare och framför allt hederligare att använda
            andra ord och beteckningar än pedagogisk omsorg?
          </note>
          <note>
            Anf. 68 ULRIKA CARLSSON i Skövde (c) replik:
          </note>
          <note>
            Herr talman! Peter Hultqvist tror inte på en massa saker som
            den här regeringen genomför. Samtidigt ser vi att det finns ett
            stort behov av att på olika sätt stärka möjligheten för föräldrarna
            att välja barnomsorg.
          </note>
          <note>
            I Peter Hultqvists verklighet finns bara ett alternativ. Det
            är bara förskolan som ska gälla. Där handlar det inte om att ge
            föräldrarna möjlighet till en valfrihet och att på olika sätt
            vara med och bedöma om det är en god verksamhet.
          </note>
          <note>
            Jag är medveten om att det i det första förslaget stod pedagogisk
            verksamhet. Det är nu ändrat till pedagogisk omsorg. Det handlar
            om att man har lyssnat på de remissinstanser som Peter Hultqvist
            tidigare räknade upp. Man kanske tyckte att pedagogisk verksamhet
            var ett delvis missvisande ord. Nu kallar man det för pedagogisk
            omsorg just för att peka på att det handlar både om omsorg och
            om kvalitetskrav kopplat till att den personal som arbetar med
            de här barnen har den erfarenhet eller utbildning som krävs i
            den här formen för att kunna arbeta i en verksamhet där läroplanen
            för förskolan är vägledande.
          </note>
          <note type="speaker">
            Anf. 69 PETER HULTQVIST (s) replik:
          </note>
          <note>
            Herr talman! Jag tycker inte att det räcker med att formulera
            om till pedagogisk omsorg från verksamhet. Det är bara en semantisk
            övning. Så länge man har ordet pedagogisk med ger man en bild
            av att det är någonting annat än vad det verkligen är. Man ger
            en bild av att man har utbildad personal som ett kvalitetsmått.
            Men med de formuleringar som finns i förslaget kan man inte garantera
            det, utan man öppnar för en öppenhet och ett godtycke som jag
            inte tycker är särskilt modernt och framtidsinriktat framför allt
            inte om vi ska ta till oss det som sades på seminariet i går.
            Där sades att den grund som läggs i förskolan, förskolans kvalitet
            och verksamheten för de mindre barnen är så oerhört viktigt för
            resultaten i skolan senare. Detta är verkligen att backa in i
            framtiden.
          </note>
          <note>
            Varför ska vi splittra upp kommunernas resurser, som ändå är
            knappa, på ett sätt som gör att man riskerar att urholka kvaliteten
            också i den verksamhet som redan är uppskattad och bra. De olika
            varianter av omsorg som kommer att växa fram kommer att bli mer
            och mer svåröverblickbara. Risken är också att vi kan få inslag
            i det här som vi sedan ser inte är riktigt seriösa.
          </note>
          <note>
            Även om kommunen ska godkänna den som blir utövare och söker
            kommunalt bidrag kan det vara svårt att vid ansökningstillfället
            bedöma om verksamheten senare kommer att hålla den pedagogiska
            kvaliteten, att personalen kommer att vara tillräckligt utbildad,
            att grunden är tillräckligt stark och så vidare. Det är svårt
            med den typ av bas och formuleringar som finns i förslaget.
          </note>
          <note>
            Kalla det här för något annat än pedagogisk omsorg! Jag tycker
            nog att det hör till en hederskodex i sammanhanget. Annan barnomsorg
            och annan skolbarnsomsorg är betydligt tydligare när det gäller
            vad det här handlar om. Det handlar inte i första hand om pedagogik
            eller om garanti för en god pedagogik som ligger i linje med att
            det stöder inträdet i grundskolan.
          </note>
          <note>
            Anf. 70 ULRIKA CARLSSON i Skövde (c) replik:
          </note>
          <note>
            Herr talman! Vill Peter Hultqvist då avskaffa alla familjedaghem
            som finns i dag? Det finns ju en efterfrågan på betydligt mindre
            grupper än dem som man har inom förskolan. Det kanske är så få
            som tre, fyra eller fem barn i familjedaghemmen. Ett antal barn
            med behov av att finnas i en sådan gruppstorlek får där möjligheter
            att utvecklas på bästa sätt efter sin förmåga.
          </note>
          <note>
            Kommunerna har redan i dag en översyn över familjedaghemmen.
            Man gör en kvalitetsbedömning. Det är på samma sätt man får fortsätta
            att göra också framöver. Man ger möjlighet att se på vilket sätt
            man kan garantera att vi har en verksamhet som håller kvalitet
            och säkerhetskrav, precis som man har gjort redan tidigare. Men
            nu kan man i fler och lite olika former forma en framtid.
          </note>
          <note>
            Det handlar inte om att backa in i framtiden. Det handlar verkligen
            om att skapa en politik för både frihet och flexibilitet och att
            inte låsa fast sig i en fålla och säga att det finns en enda väg
            när det gäller de allra minsta barnens möjlighet till barnomsorg
            eller förskola.
          </note>
          <note>
            Vi öppnar för flera olika möjligheter. Vi öppnar för en förstärkt
            förskola när det blir allmän förskola också för treåringarna.
            På det sättet skapar vi möjligheter för föräldrar och för familjer
            att välja en omsorg och en verksamhet som man finner vara det
            som passar en bäst.
          </note>
          <note type="speaker">
            Anf. 71 MATS PERTOFT (mp) replik:
          </note>
          <note>
            Herr talman! Jag tackar Ulrika Carlsson för anförandet. Jag har
            två frågor till Ulrika Carlsson. Den ena är den som jag återkommer
            till gång på gång. Den handlar om behovet. Jag tänker också på
            att det kommunala självstyret har varit en hjärtefråga för Centerpartiet
            i många år. Hur har ni resonerat om den konflikt som ändå uppstår
            mellan det individuella och det kollektiva bestämmandet?
          </note>
          <note>
            Jag har också en fråga som jag har debatterat med Ulrika Carlsson
            flera gånger. Den gäller nattis.
          </note>
          <note>
            Jag uppskattar att Ulrika Carlsson verkar arbeta för att hitta
            åtminstone en del av en lösning på nattisproblematiken genom detta
            lagförslag. Men varför går man inte hela vägen och föreslår en
            lagfäst rätt till barnomsorg på obekväm arbetstid? Det vore bra
            och den enklaste lösningen. Det skulle få brett parlamentariskt
            stöd om man genomförde något sådant i stället för att krångla
            till det med att man måste bosätta sig som granne till en kommun
            som har nattomsorg i stället för att bo i kommunen själv.
          </note>
          <note>
            Mina frågor till Ulrika Carlsson är: Varför lagstiftar alliansen
            inte om nattis generellt? Hur ser det ut med självstyret inom
            Centern?
          </note>
          <note>
            Anf. 72 ULRIKA CARLSSON i Skövde (c) replik:
          </note>
          <note>
            Herr talman! Det var två intressanta frågor eftersom den ena
            handlade om att bevara det kommunala självstyret och den andra
            om att inte göra det.
          </note>
          <note>
            När det gäller behovet är det viktigt att inte bara lyssna till
            den största gruppen som vill ha en annan typ av verksamhet utan
            att också lyssna till och öka valfriheten för andra något mindre
            grupper som inte har varit lika tydliga i debatten och som inte
            syns på insändarsidor eller i bloggosfären eller någon annanstans
            och pratar för det ena eller det andra.
          </note>
          <note>
            Det har varit svårt att vilja ha en valfrihet när man inte har
            vetat på vilket sätt man ska kunna utforma den. Nu visar vi på
            ett reellt alternativ på en valfrihetsreform. Då finns det möjlighet
            att som förälder se hur man vill forma det framöver och vilka
            alternativ man har. Här finns en möjlighet och tilltro till föräldern
            att vara med och utforma detta. För mig är det jätteviktigt.
          </note>
          <note>
            Vi talar om kommunalt självstyre, men vi talar också lika mycket
            om egenmakt och möjligheter för människor att själva välja hur
            de ska få ihop sin vardag. För Centerpartiet är detta en jätteviktig
            reform, just för att människor själva ska kunna besluta om på
            vilket sätt de vill forma sitt liv.
          </note>
          <note>
            Det blir ett dilemma, får jag väl säga, när det gäller kommunalt
            självstyre kopplat till nattis. Men i det här öppnar vi för en
            möjlighet. Med det förslag vi lägger fram finns möjlighet för
            olika grupper att forma barnomsorgen på det sätt de vill ha den.
            Vi öppnar också möjligheten för nattis. På det sättet ökar vi
            individens egen valfrihet.
          </note>
          <note type="speaker">
            Anf. 73 MATS PERTOFT (mp) replik:
          </note>
          <note>
            Herr talman! Det gläder mig att Centern har haft samma diskussion
            som vi har haft i Miljöpartiet. Vi verkar dock ha kommit till
            olika slutsatser. Jag tror att jag har ganska stora öron när det
            gäller debatten om barnomsorg och friskolor runt om i landet.
            Jag har inte hört denna fråga, men det finns olika sätt att lyssna.
          </note>
          <note>
            Ulrika Carlsson svarade inte på min fråga varför det i propositionen
            inte finns med ett förslag om att införa rätten till nattis. Det
            verkar ju vara en av Centerns eller åtminstone Ulrika Carlssons
            hjärtefrågor. Från Miljöpartiets sida skulle vi stödja ett sådant
            förslag, att man fick en klar rätt till barnomsorg på obekväm
            arbetstid. Där vet jag att det har funnits en bred samhällsdebatt.
            Där vet jag att det inte bara har varit i bloggosfären utan i
            debattartiklar, uppvaktningar etcetera. Det finns starka krafter
            i form av föräldrar i Sverige som skulle behöva detta som en del
            av sin valfrihet.
          </note>
          <note>
            Varför har inte alliansen med sin valfrihetspolitik tillgodosett
            detta behov av barnomsorg när man har valt att tillgodose behov
            som åtminstone jag inte har hört talas om tidigare?
          </note>
          <note>
            Anf. 74 ULRIKA CARLSSON i Skövde (c) replik:
          </note>
          <note>
            Herr talman! Det är trevligt att få visa att det finns en diskussion
            och ett behov av också denna del. Det har det gjort ute. Jag har
            varit ute mycket och diskuterat på vilka olika sätt man kan få
            vara med och forma sin barnomsorg, så frågan finns. Vi får kanske
            åka ut ihop, Mats, och lyssna på dessa frågor.
          </note>
          <note>
            Jag vet att man löser detta med nattis på olika sätt i olika
            kommuner. Det finns redan ett utbud. Det är viktigt att se om
            detta kan vara vägen för människor att få möjlighet att själva
            forma och efterfråga en barnomsorg på de tider de behöver det.
            Skulle det visa sig att det är otillräckligt framöver får vi återkomma
            till frågan om ytterligare delar.
          </note>
          <note>
            Det är ändå ett kommunalt ansvar att på olika sätt ha barnomsorg
            på den tid som invånarna efterfrågar. Det blir en fortsatt bra
            dialog med kommunens företrädare.
          </note>
          <note>
            För mig är det viktigt att valfrihetsreformen om barnomsorgspeng
            och allmän förskola för treåringar ger föräldrar möjlighet att
            på riktigt vara med och forma barnomsorgen och göra de val de
            vill kunna göra som föräldrar. Därför känns det bra att vi har
            haft denna diskussion.
          </note>
          <note type="speaker">
            Anf. 75 GULAN AVCI (fp):
          </note>
          <note>
            Herr talman! Som sjätte talare på listan finns det risk att man
            upprepar en del argument, särskilt som det har varit så många
            replikskiften. Det finns dock en del påpekanden som är viktiga
            att lyfta fram, vilket mina alliansvänner också har nämnt. Jag
            vill också bemöta en del av oppositionens påståenden om vad denna
            reform handlar om.
          </note>
          <note>
            Sverige ska ha världens bästa förskola. Ledorden ska vara kvalitet,
            pedagogik och mångfald. Redan i dag sneglar många länder på vår
            barnomsorgsmodell. Det har vi all anledning att vara stolta över.
            I svenska kvalitetsundersökningar är svensk förskola en av de
            verksamheter som rankas högt varje år.
          </note>
          <note>
            Men vi kan och vi ska bli bättre. Det är viktigt att barnomsorgen
            byggs ut och tar hänsyn till alla behov i samhället. Det är viktigt
            att man också respekterar och värnar de familjer som har olika
            behov, intressen och önskemål om hur den svenska barnomsorgsverksamheten
            ska se ut och drivas. En modern och dynamisk familjepolitik går
            ut på valfrihet, flexibilitet och anpassning till samhällsutvecklingen.
          </note>
          <note>
            Herr talman! Barnomsorgspengen införs den 1 juli 2009. Allmän
            förskola som även omfattar treåringar kommer att införas den 1
            juli 2010. Folkpartiet liberalerna och alliansen har varit tydliga
            från början. Vår politik ska genomsyras av valfrihet. I den nya
            skollagen kommer kommuner i framtiden i större utsträckning att
            bli skyldiga att ge bidrag till enskild förskoleverksamhet och
            enskild skolbarnsomsorg som är godkända och öppna för alla barn
            precis så som görs i motsvarande offentlig verksamhet i dag. Det
            är viktigt att poängtera det i debatten eftersom det har uppstått
            en del missförstånd kring vad reformen går ut på.
          </note>
          <note>
            Herr talman! I framtiden kommer också ersättningen att följa
            barnet till den verksamhet som föräldrarna väljer. Oppositionen
            är rädd för att detta ska urholka kvaliteten i förskolan. Jag
            kan tala om för er att så inte är fallet. Ni kan vara lugna på
            den punkten. Det ska vara lika krav på alla verksamheter att hålla
            god kvalitet och säkerhet.
          </note>
          <note>
            Regeringen är också tydlig med att den verksamhet som ska bedrivas
            i den pedagogiska omsorgsverksamheten ska stämma överens med övrig
            verksamhet inom offentlig sektor. Huvudmannen eller den person
            som ska arbeta i verksamheten ska ha sådan utbildning eller erfarenhet
            så att barnens behov och en tydlig pedagogisk verksamhet kan tillgodoses.
          </note>
          <note>
            Vi är övertygade om att en överväldigande majoritet av föräldrarna
            även i fortsättningen kommer att välja den offentliga verksamheten.
            Det är dock viktigt att man också ser till att det finns alternativ
            till den offentliga barnomsorgen. Valfrihet går nämligen ut på
            att låta föräldrar själva bestämma vilken verksamhet deras barn
            ska gå i. Den stora skiljelinjen mellan oppositionen och alliansen
            är att vi förespråkar valfrihet medan oppositionen vill ha totalkontroll
            över människors val.
          </note>
          <note>
            Vi är fyra partier som är med och styr i regeringen. Vi har olika
            hjärtefrågor och vill olika saker, men vi har också respekt för
            varandras viljor och gör kompromisser. Det är precis det vi har
            gjort vad gäller denna reform. Jag kan inte slå mig för bröstet
            i alla de överenskommelser som har gjorts, men jag respekterar
            att det finns andra viljor. Jag respekterar också att det från
            samhället finns önskemål och en strävan efter att man i regeringsposition
            ska ha en politik som tillgodoser alla behov.
          </note>
          <note>
            Precis så har regeringen jobbat med den här reformen, precis
            så har vi jobbat med tidigare reformer och precis så kommer vi
            att jobba i fortsättningen när vi lanserar andra reformer.
          </note>
          <note>
            Herr talman! Jag tycker att det är bra att ersättningen i framtiden
            också ska följa barnet i den verksamhet som föräldrarna väljer.
            Med ändringar i skollagen kommer kommunerna i framtiden inte att
            kunna neka till andra driftsformer.
          </note>
          <note>
            Förskoleverksamhet och skolbarnsomsorg som inte drivs i form
            av förskola, fritidshem, öppen förskola eller öppen fritidsverksamhet
            ska få en ny benämning i den nya skollagen, nämligen pedagogisk
            omsorg. Här är det viktigt att tydliggöra att avsikten inte är
            att ändra gränsdragningen mot de verksamhetsformer som drivs i
            kommunal regi. Även i fortsättningen kommer innebörden att vara
            densamma för förskolan, fritidshemmen och den öppna förskolan.
          </note>
          <note>
            Om Vänsterpartiet får bestämma ska den fria etableringsrätten
            avskaffas helt. Enbart verksamhet i kommunal regi ska få existera.
            Jag kan inte låta bli att förundras över hur det ibland råder
            total maktfullkomlighet inom Vänstern. Man säger att allt ska
            fjärrstyras från antingen regeringen, staten eller kommunerna.
            Jag tycker att det är ett synsätt som inte respekterar människors
            fria val. Folkpartiet och alliansen arbetar inte på det sättet.
            Vi har respekt både för varandra och för vad våra medborgare vill
            ha.
          </note>
          <note>
            Fru talman! Jag är glad att den allmänna förskolan även ska omfatta
            treåringar från den 1 juli 2010. Allmän förskola ska omfatta 525
            timmar om året, det vill säga tre timmar om dagen. För de barn
            vars föräldrar förvärvsarbetar eller studerar kommer det inte
            att se annorlunda ut än i dag.
          </note>
          <note>
            Folkpartiet och alliansen är helt övertygade om att grunden för
            ett livslångt lärande och kunskapsutveckling läggs redan i förskolan.
            Därför är det viktigt att även treåringar omfattas.
          </note>
          <note>
            Låt mig lyfta fram en del av det som har genomförts för att säkerställa
            kvaliteten, sådant som den tidigare regeringen aldrig genomförde.
          </note>
          <note>
            För det första kommer förskolan att bli en skolform och en del
            av den nya skollagen. För det andra kommer förskollärarna i framtiden
            att bli ansvariga för det pedagogiska arbetet. Förskoleyrket ska
            åter bli attraktivt.
          </note>
          <note>
            Vi kommer att inrätta rektorsliknande poster så att rollerna
            tydliggörs så att man vet att det är en person som har det yttersta
            ansvaret i varje verksamhet. En person ska, som sagt, ha det övergripande
            ansvaret.
          </note>
          <note>
            Vi satsar stort på Förskolelyftet så att befintlig personal inom
            förskoleverksamheten kan vidareutbilda sig. Vi satsar 220 miljoner
            kronor för 2009, 2010 och 2011. Det motsvarar att ca 13 500 personer
            som jobbar i förskolan kommer att få ta del av fortbildningssatsningarna
            under de tre åren.
          </note>
          <note>
            Fru talman! Jag noterar att oppositionen inte drar riktigt jämnt.
            Det finns olika reservationer. Man har bara en gemensam reservation.
            I alla de andra spretar det som inom alla andra politiska områden.
            Det ska bli intressant att se var de landar när de väl har bestämt
            sig för vilken utbildningspolitik och förskolepolitik de ämnar
            driva i framtiden.
          </note>
          <note>
            Med detta yrkar jag bifall till förslagen i betänkandet och avslag
            på motionerna.
          </note>
          <note type="speaker">
            Anf. 76 ROSSANA DINAMARCA (v) replik:
          </note>
          <note>
            Fru talman! I sista delen av sitt anförande sade Gulan Avci att
            vi har olika reservationer i betänkandet.
          </note>
          <note>
            På en ganska väsentlig punkt är den rödgröna oppositionen överens:
            Det här är fel. Vi har den gemensamma utgångspunkten i vår oro
            för kvaliteten i förskolan. Jag har talat om det förut och vill
            gärna komma tillbaka till det nu.
          </note>
          <note>
            Gulan Avci talar om den pedagogiska omsorgen, men ni kräver inte
            någon tydlig pedagogisk utbildning för dem som ska driva verksamheten,
            inte heller att man ska följa läroplanen. På vilket sätt hade
            ni tänkt garantera kvaliteten?
          </note>
          <note type="speaker">
            Anf. 77 GULAN AVCI (fp) replik:
          </note>
          <note>
            Fru talman! Bland era reservationer är det faktiskt bara en som
            är gemensam med s och mp. Jag tycker att det är lite märkligt
            att du säger att ni har gemensamma mål.
          </note>
          <note>
            Hur ser Vänsterpartiet på etableringsrätten för andra verksamheter
            till exempel?
          </note>
          <note>
            Både Socialdemokraterna och Miljöpartiet har ju en helt annan
            syn. Man tycker att det är viktigt att det finns olika alternativ.
          </note>
          <note>
            Jag vill lugna Rossana Dinamarca. Mina alliansvänner har också
            varit tydliga med att det pedagogiska inslaget och kvaliteten
            inte kommer att försvagas, vilket du uppenbarligen är så orolig
            för. Det finns tydliga riktlinjer, och det står också klart och
            tydligt i betänkandet att de verksamheter som kommer att drivas
            ska förhålla sig till de regler som gäller i dag.
          </note>
          <note type="speaker">
            Anf. 78 ROSSANA DINAMARCA (v) replik:
          </note>
          <note>
            Fru talman! Nej, Gulan Avci, det står faktiskt inte klart och
            tydligt. Det står att det ska finnas personal med en sådan utbildning
            eller erfarenhet att barnens behov av omsorg och god pedagogisk
            verksamhet kan tillgodoses. Det står ingenting om krav på en pedagogisk
            utbildning en förskollärarutbildning. Det kan jag inte tolka på
            annat sätt än att ni inte är intresserade av att kunna garantera
            den kvaliteten.
          </note>
          <note>
            Varför ska vi använda skattemedel till verksamheter där vi inte
            kan garantera en god hög kvalitet? Jag kan inte se någonting i
            betänkandet om läroplanen för förskolan.
          </note>
          <note>
            Om ni menade att ni ville ha samma krav som finns för förskolan
            varför skrev ni inte det? Varför är ni inte tydliga med det? Varför
            öppnar ni för den här luddigheten?
          </note>
          <note type="speaker">
            Anf. 79 GULAN AVCI (fp) replik:
          </note>
          <note>
            Fru talman! Jag förstår inte varför Rossana Dinamarca hävdar
            att det inte står. Jag kan nämna fyra punkter i betänkandet där
            det framgår.
          </note>
          <note>
            Den verksamhet som kommer att drivas ska ha god kvalitet och
            säkerhet.
          </note>
          <note>
            Man ska uppfylla krav på personalens utbildning eller erfarenhet.
          </note>
          <note>
            Det är tydligt framställt att lokalen ska vara ändamålsenlig
            och att barngruppernas sammansättning och storlek ska vara rimlig.
          </note>
          <note>
            Jag blir lite orolig över att Rossana tror att pengar ska tas
            från den offentliga verksamheten. Om föräldrar inte väljer en
            annan verksamhetsform kommer ju barnen att vara kvar i den kommunala
            regin. Om de väljer en annan form av förskola är det samma pott
            som man lägger in. Jag förstår inte varför du har så svårt att
            låta föräldrar ha sina barn någon annanstans än i den offentliga
            verksamheten om de har behov av det.
          </note>
          <note>
            Varför är du emot att de föräldrarna har rätt att göra de valen?
            Vad är det i er politik och er syn på människor som säger att
            den lilla andel människor här i landet som vill att deras barn
            ska gå i en annan verksamhet än den offentliga inte kan få göra
            de valen? Varför vill ni ha den totala kontrollen över samhällsmedborgarna?
            Varför vill ni förvägra föräldrar en annan verksamhetsform om
            de vill ha det?
          </note>
          <note type="speaker">
            Anf. 80 GUNILLA TJERNBERG (kd):
          </note>
          <note>
            Fru talman! Jag är väldigt glad i dag över att vi får diskutera
            frågan om en barnomsorgspeng och om allmän förskola för treåringar
            och därmed också lägga grunden för en ökad valfrihet för barnfamiljer
            i Sverige.
          </note>
          <note>
            Vår övertygelse i majoriteten i riksdagen och i regeringen är
            att statens uppgift är att ge ett stöd till barnfamiljer. Det
            är ett stöd som ska bygga på valfrihet och som också ger familjer
            möjlighet att hitta sin egen lösning.
          </note>
          <note>
            Det ska inte vara statliga och politiska pekpinnar som berättar
            i detalj vad familjer ska tycka och välja. För att detta ska vara
            möjligt krävs det en mångfald. Det krävs också ekonomiska möjligheter
            för att göra detta val.
          </note>
          <note>
            Det beslut som vi ska fatta senare i kammaren ökar verkligen
            valfriheten för föräldrar. Det är vi kristdemokrater väldigt glada
            för. Vi tror att detta är reformer som ger föräldrarna bättre
            möjligheter att fritt välja mellan olika omsorgsformer.
          </note>
          <note>
            Föräldrarnas omsorg om det lilla barnet kan aldrig ersättas av
            andra vuxna runt omkring. Det är i samspelet mellan barn och föräldrar
            som barnets personlighet utvecklas. Vuxna personer som barnet
            är tillsammans med i olika former är också personer som är mycket
            viktiga för barnets fortsatta utveckling.
          </note>
          <note>
            Vi vet att de allra flesta barn i förskoleåldern går i förskolan
            i dag. Vi vet att det är över 80 procent som gör det. Därför är
            det också oerhört viktigt att vi har en förskola med hög kvalitet.
            Det arbetar Kristdemokraterna och alliansregeringen för att vi
            ska ha och utveckla.
          </note>
          <note>
            Jag har själv arbetat många år i förskolan. Jag är mycket glad
            för de åren. Sverige har kanske världens bästa och mest utbyggda
            förskola. Den är tillgänglig för alla barn. Man har en utbildad
            och engagerad personal. Det är en verksamhet som vi ska vara stolta
            över och som ska utvecklas och stärkas för framtiden. I det arbetet
            är vi kristdemokrater djupt engagerade. Jag vet mycket väl att
            vi har politiska motståndare som försöker hävda motsatsen och
            måla upp en bild av att Kristdemokraterna på något sätt skulle
            vara motståndare till förskolan. Ingenting kan vara mer felaktigt.
            Vi är för valfrihet. Därför är detta en mycket viktig proposition
            som handlar om att införa en barnomsorgspeng som ökar möjligheten
            till valfrihet i dag och om att förstärka förskolan. Vi inför
            en allmän förskola för treåringar.
          </note>
          <note>
            Fru talman! Förskolans kvalitet får dock aldrig mätas utifrån
            barns prestationer. Jag har sagt det tidigare i kammaren, men
            jag vill säga det i dag också. Målen måste handla om lärande genom
            lek, trygg omsorg och en pedagogisk verksamhet som erbjuder barnen
            en trygg och stimulerande miljö. Det är den viktigaste satsningen
            för att stärka kvaliteten i förskolan. Men det är naturligtvis
            också att satsa på personalen. Här görs också en rejäl satsning
            med tanke på att vi nu också utvecklar Lärarlyftet till Förskolelyftet.
            Där involverar vi också både förskollärare och barnskötare. Det
            är två viktiga delar i förskolans verksamhet.
          </note>
          <note>
            Fru talman! Kristdemokraterna har länge arbetat för denna ökade
            valfrihet som nu också sker i Sveriges riksdag. En barnomsorgspeng
            införs den 1 juli 2009 som ger föräldrarna ökade möjligheter att
            välja. Mångfalden stimuleras, och den allmänna förskolan förstärks.
          </note>
          <note>
            Det går en väldigt tydlig politisk skiljelinje mellan vänstersidan
            och majoriteten. På vänstersidan tycker man att politikerna vet
            bäst och ska berätta precis hur föräldrar ska välja sin barnomsorg.
          </note>
          <note>
            I oppositionen låter det ofta som om vi raserar hela förskolan.
            Det har vi hört i dag också. Det låter som om alla barns möjligheter
            och förutsättningar att träna och få en bra läs- och skrivutveckling
            skulle haverera fullständigt för att vi ökar valfriheten. Ingenting
            kan vara mer felaktigt.
          </note>
          <note>
            I dag vet vi också att det här i riksdagen finns en stor enighet
            om etableringsfriheten för förskolor. Till och med Socialdemokraterna
            har nu valt att inte reservera sig på denna punkt. I dag är det
            enbart Vänsterpartiet som håller fast vid att man ska ta bort
            etableringsfriheten.
          </note>
          <note>
            När det gäller Miljöpartiet har jag försökt få fram vad Mats
            Pertoft egentligen säger, men det är svårt. Jag är oerhört förvånad
            över att Miljöpartiet och Vänsterpartiet har en gemensam reservation
            i denna fråga.
          </note>
          <note>
            När jag sedan i ett replikskifte förstod vad Vänsterpartiets
            reservation innebar blev jag ännu mer förvånad. Reservationen
            handlar om att kvaliteten i förskolan sänks och att det är därför
            som man säger nej till en barnomsorgspeng.
          </note>
          <note>
            När jag har lyssnat på Mats Pertoft har jag förstått varför han
            väljer att reservera sig. Jag konstaterar att Miljöpartiet gör
            en ytterligare svängning åt ett håll som jag hade hoppats att
            inte se. Jag känner i denna fråga faktiskt inte igen Miljöpartiet.
            Samtidigt försöker Miljöpartiet i någon mån falla regeringen i
            talet.
          </note>
          <note>
            Vi ser också ett socialdemokratiskt parti som reserverar sig
            utan att egentligen i sak ha en annan åsikt enligt reservationen.
            Men när jag lyssnar på Peter Hultqvist undrar jag: Är det Peter
            Hultqvists argumentation som vi ska hålla oss till eller är det
            reservationen? Peter Hultqvist går nämligen väldigt långt i sin
            argumentation. När jag lyssnar på honom finns det bara en enda
            konsekvens av detta, nämligen att han inte vill ha några familjedaghem.
            Jag tycker att det är ett väldigt viktigt besked i dag i kammaren.
            Ska Socialdemokraterna helt ta bort familjedaghemmen? Finns det
            familjedaghem i Peter Hultqvists hemkommun Borlänge? Ska barnskötarna
            sägas upp? Ska de förskollärare som han anser har en för kort
            utbildning en förskollärarutbildning på tre år som jag själv har
            gått också sägas upp? Är den pedagogiska kompetensen alldeles
            för låg i dag, och hur ser han på framtiden?
          </note>
          <note>
            Jag är bekymrad över att de familjedaghem som vi har i dag enligt
            oppositionen inte ska få möjlighet att utvecklas. Det är det som
            denna reform handlar om. Den handlar om att man ska öka möjligheterna
            och utveckla tänket kring just hur familjedaghemmen fungerar i
            dag, men utveckla det till ytterligare former.
          </note>
          <note>
            Mats Pertoft säger också att han har varit ute och lyssnat på
            miljöpartister. Jag tycker att han ska lyssna på barnfamiljerna
            och föräldrarna. Då förstår han att det finns ett behov av denna
            reform.
          </note>
          <note>
            Fru talman! Det brukar sägas att hur vi behandlar våra barn är
            ett mått på samhällets välstånd. Barnomsorg, förskola, förskolepedagogik,
            pedagogisk omsorg och allt sådant som ryms i denna debatt i Sverige
            är bra, men mer kan göras. Det gör alliansregeringen i dag.
          </note>
          <note>
            Jag är oerhört glad för införandet av barnomsorgspengen. Jag
            säger det än en gång. Detta tillsammans med en förstärkt förskola
            och en allmän förskola är två viktiga reformer som den här regeringen
            inför. För Sveriges barnfamiljer är jag oerhört glad att vi kommer
            att få ett majoritetsbeslut i dessa frågor.
          </note>
          <note>
            Fru talman! Jag yrkar bifall till förslaget i betänkandet.
          </note>
          <note type="speaker">
            Anf. 81 MATS PERTOFT (mp) replik:
          </note>
          <note>
            Fru talman! Jag vill tacka Gunilla Tjernberg för att hon har
            uppmärksammat Miljöpartiets politik. Nu verkar det som om hon
            ändå inte riktigt svarar på min grundläggande fråga som jag har
            försökt betona under hela den debatt som vi har haft i samband
            med detta, nämligen: Var finns frågeställningen från Sveriges
            föräldrar?
          </note>
          <note>
            Jag har inte hört att de enskilda familjedaghemmen i dag skulle
            hindras i etableringen. Det kan hända att så sker, men jag har
            inte hört det. Det har från alliansens sida sagts många ord om
            detta, men jag har inte hört någonting konkret. Jag vill passa
            på att säga att jag hört många opinionsyttringar om en annan familjepolitisk
            reform, nämligen barnomsorg på obekväm arbetstid. Jag undrar varför
            inte den finns med om vi nu ska tala om valfrihetsreformer.
          </note>
          <note>
            Detta med blockbildningar kan man diskutera länge. Det är ett
            faktum att alliansens och regeringens politik lett till en mycket
            hårdare blockpolitik, och det måste ni i alliansen ta ansvar för.
          </note>
          <note type="speaker">
            Anf. 82 GUNILLA TJERNBERG (kd) replik:
          </note>
          <note>
            Fru talman! Jag för gärna det samtalet med Mats Pertoft och Miljöpartiet.
            Jag tror nämligen att Mats Pertoft egentligen inte känner sig
            särskilt hemma på den sida där han nu har hamnat. Jag kan förstå
            det bekymret.
          </note>
          <note>
            Som jag känt Miljöpartiet har de tidigare engagerat sig ganska
            rejält i frågor som handlat om att utöka möjligheterna för barnfamiljer
            att välja den omsorgsform som passar dem bäst. I reservationen
            överger Miljöpartiet den synen.
          </note>
          <note>
            Det sägs att det inte har funnits något behov, men man måste
            ut och lyssna på människorna. Jag träffar föräldrar, barnfamiljer,
            i stort sett dagligen. Ibland brukar jag tillåta mig att vara
            lite personlig i kammaren. Det kan jag vara även i dag. Jag har
            barn. De har vänner. Mina barn har fått barn, och jag vet hur
            man diskuterar i dessa kretsar.
          </note>
          <note>
            Vad är det man säger? Jo, att det i deras kommuner inte finns
            nästan några familjedaghem. Varför? Därför att det är socialdemokratiskt
            styrda kommuner. Vad har dessa socialdemokratiskt styrda kommuner
            gjort? De har inte skapat några förutsättningar för dagbarnvårdare.
            De har sett till att dessa blivit så få som möjligt, och när föräldrar
            ska välja barnomsorg vet de att de får köa länge för att få en
            dagbarnvårdare. I stället väljer de förskolan eftersom barnet
            får plats där, och när det sedan finns där tror jag inte att många
            föräldrar vill att det ska behöva byta miljö. Därför släpper man
            inte den plats man fått även om det öppnas ett familjedaghem.
          </note>
          <note>
            Köerna till familjedaghemmen är långa. I många socialdemokratiskt
            styrda kommuner finns i dag ingen reell valfrihet. Därför finns
            inte heller den efterfrågan som Mats Pertoft vill se.
          </note>
          <note type="speaker">
            Anf. 83 MATS PERTOFT (mp) replik:
          </note>
          <note>
            Fru talman! Jag vill tacka Gunilla Tjernberg särskilt för att
            hon är den första allianspolitiker som anstränger sig att svara
            på min fråga. Det vill jag poängtera.
          </note>
          <note>
            Jag kan känna igen den bild som Gunilla Tjernberg ger. Även jag
            har i min hemkommun länge stridit för familjedaghem och påtalat
            behovet. När jag tittar på Sverige ser jag att minskningen av
            familjedaghem är minst lika stor i borgerligt styrda kommuner.
            Jag har fått ta till mig den kunskapen utifrån hur verkligheten
            ser ut, nämligen att Sveriges föräldrar i dag föredrar förskolor.
            Därmed inte sagt att mitt engagemang och stöd för familjedaghem
            har sviktat, men jag ser att föräldrarna i dag i mycket större
            utsträckning än tidigare väljer förskolan. Det är det min frågeställning
            handlar om.
          </note>
          <note>
            När jag tittar på SKL:s underlag och ser i vilken grad andelen
            enskilda familjedaghem ökar så ifrågasätter jag det ökade behovet
            och om det verkligen finns en förtryckt opinion i den här frågan.
            Jag tror inte det.
          </note>
          <note>
            Jag delar Gunilla Tjernbergs erfarenhet också jag har barn och
            barnbarn, och jag har även många bekanta som har barn. När jag
            talar med dem märker jag att detta är en icke-fråga i dag. Det
            är därför jag har ifrågasatt den. När vi i Miljöpartiet ställt
            den mot det kommunala självstyret har vi menat att eftersom det
            är en icke-fråga och den ställs mot det kommunala självstyret
            väljer vi det kommunala självstyret.
          </note>
          <note>
            Jag vill dock ge en eloge till Gunilla Tjernberg för att hon
            vill diskutera denna fråga med mig.
          </note>
          <note type="speaker">
            Anf. 84 GUNILLA TJERNBERG (kd) replik:
          </note>
          <note>
            Fru talman! Det handlar inte om ifall 98, 100 eller 50 procent
            väljer förskola. Jag lägger mig inte i vad föräldrarna väljer.
            För mig är det inget problem om många föräldrar väljer förskola.
            Det viktiga är att föräldrarna får möjlighet till en reell valfrihet.
            Om valfriheten inte finns har de ingenting att välja mellan. Självklart
            går de allra flesta barn i förskolan. Det är det föräldrarna väljer
            eftersom det är det enda som finns.
          </note>
          <note>
            Jag vet att Mats Pertoft inte har möjlighet till ytterligare
            replik men jag undrar ändå: Vad är problemet? Det är där det skevar
            i Miljöpartiets argumentation; det är för att Miljöpartiet inte
            känner sig hemma i vänsterflocken när det gäller denna fråga.
            Därför skevar argumenten. Om valet finns, och nu skapar regeringen
            möjligheter att välja, kan vi komma tillbaka om fem år och då
            debattera hur valet blev. Mats Pertoft uttrycker sig, fru talman,
            som att de flesta i dag väljer förskola. Självklart är det så,
            och det är inte det som är mitt problem. Det viktiga är att föräldrarna
            kan välja.
          </note>
          <note>
            Nu ökar vi underlaget för familjedaghemmen, och jag ser en utvecklad
            familjedaghemsreform. Jag ser att den blir vidare och större.
            Enligt vårt förslag kan dagbarnvårdaren, eller den som driver
            verksamhet med barnomsorgspeng, räkna in även sina egna barn i
            det antal barn man tar emot. Det är klart att underlaget ökar,
            och vi kommer att få en betydligt större mångfald.
          </note>
          <note type="speaker">
            Anf. 85 PETER HULTQVIST (s) replik:
          </note>
          <note>
            Fru talman! För mig är barnperspektivet det viktigaste. Kvaliteten
            är det viktigaste. Grunden för det livslånga lärandet är det viktigaste.
            Om man kan erbjuda en väl fungerande förskola, barnomsorg, lägger
            man den bästa möjliga grunden för livet.
          </note>
          <note>
            OECD har markerat vikten av att förskolan har en stark ställning
            inom utbildningsväsendet, att verksamheten är öppen för alla barn,
            att all personal har god och adekvat utbildning, vilket förskollärare
            och barnskötare har i dag. Det är viktigt att det finns en strategisk
            kvalitetsutveckling och en stabil finansiering med offentliga
            medel. Man har också pekat på behovet av en helhetssyn på barns
            välbefinnande, respekt för naturliga strategier för lärandet,
            demokratiskt perspektiv på lärande och omsorg. Detta finns, anser
            man, i den svenska förskolan.
          </note>
          <note>
            Jag menar att man inte kan garantera detta inom den så kallade
            pedagogiska omsorg som majoriteten nu öppnar för, och som jag
            för övrigt tycker ska kallas för någonting annat eftersom man
            inte kan garantera den pedagogiska kvaliteten genom att formuleringarna
            när det gäller kraven på utbildning och erfarenhet är så pass
            luddiga. Regeringen skriver till och med att man på eget initiativ
            kan anlita handledning om man inte har tillräcklig utbildning
            eller erfarenhet. Det står så i papperen från regeringen. En sådan
            verksamhet kan inte leva upp till det som exempelvis OECD talar
            om.
          </note>
          <note>
            Familjedaghemmen är en etablerad verksamhet. Jag sade i mitt
            inledningsanförande att det finns möjlighet att välja den formen.
            Jag kan emellertid konstatera att strömmen huvudsakligen går mot
            förskolan och att det finns en mycket stor kvalitetsmedvetenhet
            hos svenska föräldrar. De ser kvalitetsfördelarna med förskolan.
          </note>
          <note>
            För mig betyder barnperspektivet kvalitet, strategi, långsiktighet,
            livslångt lärande, och det är det viktigaste. På sikt tror jag
            att det också är det viktigaste för samhället.
          </note>
          <note type="speaker">
            Anf. 86 GUNILLA TJERNBERG (kd) replik:
          </note>
          <note>
            Fru talman! Även om det blir så att inte en enda förälder väljer
            alternativet barnomsorgspeng, eller någon annan verksamhet, undrar
            jag: Vad är problemet? Då blir det precis så som Peter Hultqvist
            vill ha det, nämligen att hundra procent av alla barn om det var
            möjligt skulle det till och med vara hundratio procent går i svensk
            förskola.
          </note>
          <note>
            Förskola är bra. 80 procent av dagens barn går i förskolan. Jag
            har själv 2025 års erfarenhet av förskolan. Den är väldigt bra.
          </note>
          <note>
            Men vad är problemet, Peter Hultqvist? Den argumentation som
            jag hörde från Peter Hultqvist handlade om den svenska förskolan,
            den svenska modellen, de kvalitetskrav som finns och de utbildningskrav
            som finns. Ingenting av det förändrar alliansregeringen. Tvärtom
            förstärker vi förskolan.
          </note>
          <note>
            Min tolkning av det Peter Hultqvist säger är att han är orolig
            för att alltför många föräldrar i hans tycke ska välja annan omsorg,
            för att alltför många föräldrar ska tycka att alliansens politik
            är bra, för att alltför många ska vilja hitta sin egen modell,
            sin egen form. Om så icke blir fallet är det inte det som är problemet,
            utan det viktiga för mig och för Kristdemokraterna är att vi verkligen
            skapar möjlighet för en rejäl valfrihet med en stark förskola,
            men också andra omsorgsformer. Det ligger i det här förslaget.
          </note>
          <note type="speaker">
            Anf. 87 PETER HULTQVIST (s) replik:
          </note>
          <note>
            Fru talman! Tjernberg kan försöka hitta på vilka procentsatser
            som helst och jonglera med vad jag eventuellt skulle vilja eller
            inte vilja. Hon kan också hitta på vad jag innerst inne skulle
            hysa för typ av oro för det ena eller det andra. Men det är rätt
            så ointressant, för det jag säger och det enda jag tycker är att
            det inte finns någon kvalitetsmärkning på det ni föreslår. Det
            är för dåligt. Det är för luddiga formuleringar. Det här håller
            inte, om man nu har ett kvalitetstänk i botten.
          </note>
          <note>
            Jag har ett barnperspektiv på det här. Jag tycker att barnen
            är värda det allra bästa. Huvudströmmen går till förskolan. Det
            finns möjligheter att välja familjedaghem också. Sedan måste man
            ta till sig hur strömmarna ser ut runt om i landet, både i s-kommuner
            och i allianskommuner. Det är på förskolan som den stora efterfrågan
            finns.
          </note>
          <note>
            Jag är glad över att flera stycken av er säger att den svenska
            förskolan är bra och någonting vi ska stå upp för. Men jag tycker
            samtidigt att ni kommer med dåliga förslag och undermåliga reformer
            som riskerar att bidra till en urholkning på sikt i kombination
            med kommunernas dåliga ekonomi, vårdnadsbidraget, som en del ska
            finansiera ur förskolan, och barnomsorgspengen.
          </note>
          <note>
            Det här skapar ett virrvarr. Det skapar en svåröverblickbar verksamhet.
            Det skapar också svårigheter att klara ut om man klarar kvaliteten
            på olika sätt. Jag tycker att ni skapar en förskönad bild. Ni
            förenklar problematiken. Ni slår blå dunster i människors ögon
            i detta sammanhang. Det här håller inte, Tjernberg. Du behöver
            inte analysera mina innersta känslor eller tankar, utan det handlar
            om en enkel sak: Det här håller inte kvalitetsmåttet. Ni måste
            ha en bättre kvalitetsmärkning för att vara trovärdiga i mitt
            tycke.
          </note>
          <note type="speaker">
            Anf. 88 GUNILLA TJERNBERG (kd) replik:
          </note>
          <note>
            Fru talman! Vi läser väl innantill då på s. 7 i betänkandet,
            där det tydligt framgår att ett villkor är att verksamheten uppfyller
            de krav som ställs på motsvarande offentlig verksamhet. Detta
            är direkt citerat ur propositionen. Att som Peter Hultqvist gör
            säga och hävda att det här är ett förslag där kvalitetsaspekten
            är helt ställd åt sidan är att fullständigt vilseleda kammaren
            och lyssnarna.
          </note>
          <note>
            Kontentan av det som Peter Hultqvist beskriver är ändå att familjedaghem
            inte är den verksamhet som han vill se. Där finns det ofta dagbarnvårdare
            som har sin pedagogiska kompetens erövrad notera det ordet genom
            lång och trogen tjänst i yrket. Här har vi många duktiga dagbarnvårdare
            som har erövrat sin kompetens, inte genom fyraåriga akademiska
            studier utan genom lång erfarenhet och påbyggnadsutbildning.
          </note>
          <note>
            Peter Hultqvists argumentation måste innebära ett frågetecken
            för om den kvaliteten räcker. Jag tolkar det som att han anser
            att den inte räcker. För oss är familjedaghemmen och de många
            duktiga dagbarnvårdare som vi nu utvecklar i den här reformen
            ett viktigt komplement till de olika barnomsorgsformer som vi
            har i dag. Jag hade inte förväntat mig att Peter Hultqvist skulle
            tycka om det här förslaget. Jag har också förstått att han inte
            gör det, men det är egentligen ganska ointressant. Det viktiga
            är vad föräldrarna kommer att tycka. Jag är helt övertygad om
            att när vi om några år igen, Peter Hultqvist, har den här debatten
            i kammaren och har kunnat titta på hur det ser ut och hur det
            blev kommer väldigt många fler föräldrar att ha kunnat välja något
            annat.
          </note>
          <note>
            Överläggningen var härmed avslutad.
          </note>
          <note>
            11 § Genomförande av EG-direktivet om erkännande av yrkeskvalifikationer
            för väktare
          </note>
          <note>
            Föredrogs
          </note>
          <note type="speaker">
            Anf. 89 KRISTER HAMMARBERGH (m):
          </note>
          <note>
            Fru talman! Det är nästan så att man skulle ha kunnat tro att
            utbildningsutskottet hade fått kvarsittning. Men nu är vi inne
            på justitieutskottets debatt.
          </note>
          <note>
            Titeln på det här betänkandet låter snustorr, fru talman. Genomförande
            av EG-direktivet om erkännande av yrkeskvalifikationer för väktare
            , heter det.
          </note>
          <note>
            Ofta tror människor att EU och EU-samarbetet inte berör människor,
            att det inte finns någon koppling till människors vardag eller
            att det inte löser problem. Just den här snustorra titeln är egentligen
            ett bevis på att EU-samarbetet har betydelse för människor och
            för samarbete, inte minst i våra gränsregioner. Vi har arbetat
            med nordiskt samarbete i decennier. Många av oss upplever att
            det samarbetet ibland går oerhört långsamt. Tack vare det här
            EG-direktivet löser vi nu ett faktiskt problem.
          </note>
          <note>
            Fru talman! Låt mig berätta hur tokigt det kan bli där ute i
            verkligheten ibland. När Ingvar Kamprad bestämde sig för att etablera
            ett stort varuhus i Haparanda jublade de flesta. Faktum är att
            den satsningen blev en succé. Den blev en stor succé, inte minst
            därför att många från ett annat land besöker varuhuset och två
            tredjedelar de facto betalar med en annan valuta, euro. Med så
            stora kontanter som kommer in måste företaget naturligtvis ha
            en säker hantering. Man behöver bra värdetransporter. Och vart
            vill man transportera de här kontanterna? Jo, naturligtvis till
            eurolandet som ligger 300 meter bort.
          </note>
          <note>
            Man började med värdetransporter. Men se det fick man inte. Trots
            att värdetransportföretaget var samma företag på båda sidor om
            gränsen var det inte möjligt. I så fall hade man fått köra 300
            meter fram till gränsen, lasta om i en ny bil och köra de sista
            300 meterna till banken. I verkligheten har man varit tvungen
            att transportera pengarna den långa vägen ned till Stockholm.
            Sedan har de väl gått till Helsingfors, och så kanske pengarna
            hittar rätta vägen upp igen.
          </note>
          <note>
            Detta är ett typiskt exempel på hur regler kan förhindra rörligheten
            över gränser, precis det som Europeiska unionen i första hand
            är till för att ta bort. Genom det beslut som nu kommer om att
            genomföra det här EG-direktivet tar vi bort problemet. Nu kommer
            väktare från ett annat land att kunna fullgöra hela transporten
            inklusive de sista 300 meterna, oavsett åt vilket håll man kör.
            Dessutom kommer väktarföretag som agerar på båda sidor av gränsen
            också att kunna få tillstånd att köra över gränsen via ett beslut
            från Länsstyrelsen i Stockholms län.
          </note>
          <note>
            Fru talman! Vi har ett Europaval om någon månad. Det här är ett
            motiv, något som är positivt och som löser medborgarnas bekymmer.
            Det är viktigt att vi påpekar det här varje gång i stället för
            att se hinder för samarbetet och driva frågor som innebär att
            det blir lättare för människor att röra sig över gränsen. Jag
            yrkar bifall till förslaget i utskottets betänkande.
          </note>
          <note>
            Överläggningen var härmed avslutad.
          </note>
          <note>
            12 § Processrättsliga frågor
          </note>
          <note>
            Föredrogs
          </note>
          <note type="speaker">
            Anf. 90 MARGARETA PERSSON (s):
          </note>
          <note>
            Fru talman! Vi behandlar och debatterar nu betänkandet Processrättsliga
            frågor och ett sextiotal motionsyrkanden inom området från allmänna
            motionstiden 2007 och 2008. Motionerna behandlar bland annat nämndemännens
            villkor, stöd till vittnen, rättshjälp, att personer ska underrättas
            vid buggning och rättsäkerheten vid misstanke om terrorism. Frågorna
            tar upp vad som händer före, under och efter processen i domstol.
            Vi står givetvis bakom samtliga reservationer. Men för tids vinnande,
            som vi brukar säga, fru talman, yrkar jag här bifall till reservationerna
            1, 6 och 9.
          </note>
          <note>
            Reservation 1 handlar om nämndemännens ersättning. Det är en
            fråga som har varit föremål för diskussion under många år. Riksdagen
            beslöt år 2006 att höja ersättningen till 500 kronor per förhandlingsdag.
            Överraskande var att man samtidigt beslöt att införa en halvdagsersättning.
          </note>
          <note>
            Vi från Socialdemokraterna, Miljöpartiet och Vänsterpartiet vill
            nu att man följer upp effekterna av införandet av en halvdagsersättning
            eftersom man samtidigt rekommenderade en förhandlingstid på upp
            till sex timmar och mer.
          </note>
          <note>
            Vad har denna förändring fått för betydelse för rekryteringen
            och benägenheten att delta? Vi har fått signaler om att det har
            fått negativa effekter. Vi har också fått signaler om att domstolar
            fått problem att kalla in nämndemän, vilka i flera fall nekat
            att tjänstgöra med ibland ganska grunda motiveringar.
          </note>
          <note>
            Vi har nu en allvarlig jobbkris i landet där stor osäkerhet råder
            om anställningen. Har också detta tillsammans med halvdagsersättningen
            påverkat benägenheten att ställa upp när domstolarna kallar in
            nämndemännen?
          </note>
          <note>
            Vi vill nu att regeringen följer upp förändringen. Majoriteten
            avstyrker vår begäran med motiveringen att det har gått bara två
            år. Två år är en ganska lång tid. Man borde redan nu kunna följa
            upp om några avgörande förändringar har skett. Det är viktigt
            inte minst med tanke på att det är drygt ett år kvar till nästa
            mandatperiod. Det kan få konsekvenser för möjligheten att rekrytera
            nämndemän för kommande år och kanske också för sammansättningen
            av nämndemännen.
          </note>
          <note>
            En utvärdering nu borde kunna utmejsla om halvdagsersättningen
            påverkat nämndemännens deltagande i förhandlingarna. Jag yrkar
            bifall till reservation nr 1.
          </note>
          <note>
            Reservation nr 6 handlar om vittnesskydd för unga. En hel del
            har hänt under senare år för att stödja vittnen. Vittnesstödsverksamheten
            bedrivs i samtliga tingsrätter och hovrätter, och vittnesstödsrum
            finns med några undantag i samtliga domstolar. En modernare rättegång
            med möjligheter att använda videoteknik i rättsprocessen kan också
            det få betydelse för att stödja och skydda vittnen och få vittnen
            att ställa upp. Det är jättebra.
          </note>
          <note>
            Trots detta är oron stor för många att ställa upp och vittna.
            Inte minst gäller det unga vittnen. Barn och unga är särskilt
            utsatta som vittnen då det ibland handlar om att vittna kanske
            mot skolkamrater eller kamrater i det egna bostadsområdet eller
            i omgivningen i övrigt. Uttalade och outtalade hot förekommer,
            vilket bland får konsekvensen att man inte ställer upp och vittnar.
          </note>
          <note>
            Det handlar ibland inte bara om stöd under själva domstolsprocessen.
            Stödet bör även finnas i inledningen av processen. Unga människor
            är mer känsliga för vad kamrater tycker och tänker. De behöver
            därför ett bättre stöd än vad vi vuxna kan kräva.
          </note>
          <note>
            Ibland kan rädslan för att vittna få ödesdigra konsekvenser,
            vilket nyligen har inträffat. Det visar på att stödet bör komma
            in mycket tidigare, och skolan och andra bör kunna utveckla det
            stödet bättre.
          </note>
          <note>
            I betänkandet pekas på stödcentrum och Eskilstunamodellen, som
            mer handlar om ett förebyggande arbete för att få fler unga att
            ställa upp som vittnen. Det är bra och kan fungera som en förebild
            för andra. Men det räcker inte att peka på en bra modell. Ska
            vi få unga att ställa upp och vittna måste det ställas ut garantier
            om att man får både skydd och stöd i processen.
          </note>
          <note>
            Vi vill därför att regeringen återkommer med förslag på åtgärder
            och hur detta stöd kan se ut och omfattningen av detsamma. Jag
            yrkar bifall till reservation nr 6.
          </note>
          <note>
            Reservation nr 9 handlar om kostnaderna för biträde vid förhör
            upplysningsvis under förundersökning. Riksdagen har beslutat om
            utökad rätt att ha biträde vid förhör. Beslutet innebar också
            att det är den enskilde förhörspersonen som ska stå för kostnaden.
          </note>
          <note>
            Konsekvensen blir att de mindre bemedlade personer som förhörs
            upplysningsvis inte har råd att efterfråga biträde, utan det ges
            endast möjligheter för den som kan betala. Detta är, som vi påpekar,
            inte tillfredsställande ur rättssäkerhetsperspektiv och inte heller
            om likhet inför lagen ska gälla.
          </note>
          <note>
            Också här handlar det bland annat om unga människors utsatthet.
            De har ofta inte de ekonomiska resurserna. Vi säger också att
            det inte kan handla om alla brott, utan om brott av allvarligare
            karaktär.
          </note>
          <note>
            Det borde därför inte bli några större kostnader för staten.
            Men det kan vara avgörande för förtroendet för rättsväsendet.
            Jag yrkar bifall till reservation nr 9.
          </note>
          <note>
            Vi står givetvis bakom samtliga av våra reservationer, men jag
            yrkar inte bifall till alla. Låt mig bara nämna några av de övriga
            reservationerna.
          </note>
          <note>
            En reservation gäller rättshjälpen där vi begär att en översyn
            görs. En utvärdering har gjorts av Domstolsverket vars förslag
            till åtgärder nu bereds inom Regeringskansliet. Vad vi inte vet
            i dag är om utvärderingen visat på att det blivit allt svårare
            för den enskilde att kunna efterfråga rättshjälp, vilket vi fått
            signaler om. Det är stora grupper som låginkomsttagare, invandrare,
            hyresgäster och andra grupper med små ekonomiska förutsättningar
            som saknar hemförsäkring.
          </note>
          <note>
            Vi menar att en översyn borde leda till förbättringar så att
            privatpersoners möjligheter att driva rättsprocesser ökar. Här
            kan man också peka på att vi befinner oss i en svår ekonomisk
            situation där människor kanske avstår från att teckna en hemförsäkring
            för att de faktiskt inte har råd till det.
          </note>
          <note>
            Jag vill erinra om att Folkpartiet för några år sedan motionerat
            och reserverat sig för att den nya rättshjälpslagen borde avskaffas
            och att tidigare system återinföras. Motiveringen är bland annat
            att det är oacceptabelt att de utan hemförsäkring inte får någon
            rättshjälp.
          </note>
          <note>
            Vi hoppas att den motiveringen också kommer att återspeglas i
            förslag från regeringens sida. Vi kommer noga att följa frågan
            och återkomma om så krävs när regeringen kommer med sitt förslag.
            Vi hoppas att det inte dröjer alltför länge. Den här frågan har
            diskuterats under ett antal år. Vi borde få ett förslag till ett
            beslut som förändrar och förbättrar.
          </note>
          <note>
            Vi håller med Folkpartiet i den här frågan att rådande läge inte
            är acceptabelt och att människor inte har rätt till det här stödet
            i rättsprocessen. Vi tar inte ställning till om man ska avskaffa
            det nuvarande systemet, men vi vill se en förbättring av det.
          </note>
          <note>
            En annan fråga där vi har reserverat oss gäller vittnesskydd
            för papperslösa. Vi kan hålla med om att det är en ytterst komplicerad
            fråga. Det är heller inte särskilt tillfredsställande att arbetsgivare
            som anställer papperslösa inte behöver stå till svars för sina
            handlingar.
          </note>
          <note>
            Många av dessa papperslösa lever under förhållanden som nästan
            kan jämföras med dem under tidigt 1900-tal i Sverige. Det handlar
            om hot, våld och trakasserier som är vanliga vid sådana anställningar.
            Papperslösa är i de här fallen rättslösa och saknar skydd, och
            det i ett samhälle som vårt.
          </note>
          <note>
            Regeringen borde ta situationen på allvar och se över vad som
            kan göras så att dessa arbetsgivare också får stå till svars för
            sina handlingar.
          </note>
          <note>
            Min sista kommentar gäller frågan om terrorismen och FN:s sanktionskommittés
            lista. Här har både föregående och nuvarande regering aktivt verkat
            för stärkt rättssäkerhet och utveckling av de internationella
            instrumenten. En studie som gjorts visar på brister i sanktionssystemet.
          </note>
          <note>
            Vi menar att Sverige här måste vara aktivt och skyndsamt driva
            på förändringar för en ökad rättssäkerhet.
          </note>
          <note>
            Fru talman! Jag yrkar bifall till reservationerna 1, 6 och 9.
          </note>
          <note>
            I detta anförande instämde Elisebeht Markström och Maryam Yazdanfar
            (båda s).
          </note>
          <note type="speaker">
            Anf. 91 MEHMET KAPLAN (mp):
          </note>
          <note>
            Fru talman! Jag vill börja med att yrka bifall till reservation
            nr 15. Naturligtvis står vi bakom samtliga våra reservationer,
            men vi behöver inte rösta om varje punkt.
          </note>
          <note>
            När det gäller frågan om terrorism är det inte första gången
            vi i kammaren diskuterar motioner som har att göra med detta.
            Det är intressant att vi har en regering med en justitieminister
            som har en idé om att balansen mellan rättssäkerhet, mänskliga
            rättigheter, preventiva åtgärder men också övriga verktyg för
            att motarbeta terrorism är mycket viktig.
          </note>
          <note>
            Det är bra att det är så. Problemet är vad som kommer ut av de
            förslag och de konkreta åtgärder och uttalanden som regeringsföreträdare
            gör inom området.
          </note>
          <note>
            Det är nämligen så att Sverige under en tid har sagt sig vara
            försvarare av mänskliga rättigheter. Vi tycker att sanktionssystemet
            är för trubbigt och att individer som råkar ut för det inte riktigt
            har den rättssäkerhet som de faktiskt garanteras enligt internationella
            konventioner som Sverige har skrivit under och åtagit sig att
            följa. När det gäller på vilket sätt detta yttrar sig är det enkelt
            att mäta antalet exempel, föra upp frågan och diskutera den, dissekera
            den och se till att kunna hantera och förbättra systemet. Men
            vad har vi då gjort?
          </note>
          <note>
            Fru talman! Vi har under en lång tid, framför allt efter elfte
            september, haft ett antal ärenden som direkt har berört Sverige.
            Det kanske tydligaste och enklaste exemplet att ta upp, som tidigare
            regeringar har haft att göra med men som även den nuvarande regeringen
            av och till har haft att förhålla sig till och faktiskt har kunnat
            göra något för att rätta till, är ärendet med de tre somalierna.
            De är svenska medborgare alla tre med ursprung i Somalia. Direkt
            efter den 11 september 2001 hamnade de på FN:s sanktionslista.
          </note>
          <note>
            Det som var intressant i det ärendet var att två av dem togs
            bort från listan relativt snart medan den tredje, Ahmed Yusuf,
            togs bort först 2006, efter fem år. Nu kan ju företrädare för
            regeringen och majoriteten i utskottet säga: Men det där var inte
            vi utan en socialdemokratisk regering som gjorde. Problemet är
            att vi har sett direkta kopior på ärendehanteringen hos den här
            regeringen. Man borde väl ha lärt sig någonting, i synnerhet de
            partier och de företrädare som faktiskt har kritiserat ärendehanteringen
            och den dåvarande justitieministern och regeringen. Vissa av dem
            sitter i kammaren i dag, och det ska bli mycket intressant att
            höra hur de försvarar sig.
          </note>
          <note>
            Det finns ett antal ärenden och fall till. Det senaste och kanske
            mest uppmärksammade var det som skedde förra året, mitt framför
            ögonen på det svenska rättsväsendet och oss ledamöter i justitieutskottet.
            Den lagstiftande församlingen, Sveriges riksdag, har ju att ta
            hänsyn till vad som händer inom vårt territorium när det gäller
            de här frågorna men också internationellt. Hur hanterar vi krav
            från omvärlden på att människor ska hamna på listor? Oavsett om
            de är svenska medborgare eller inte, så länge de befinner sig
            på svenskt territorium och har rätt att göra det, har uppehållstillstånd
            och i vissa fall dessutom råkar vara svenska medborgare, verkar
            det vara mer ett randomsystem. Ibland har man tur och kan hamna
            vid sidan av, men ibland är fokus på vad man har gjort, och då
            hamnar man på en lista.
          </note>
          <note>
            Jag vill ta upp ett exempel, fru talman, som vi behandlade förra
            året här i Sverige. Det var stora skriverier när en person och
            en organisation fördes upp på listan och dessutom åtalades. Det
            ärende som jag nu talar om är ärendet om Al-Aqsa Spannmål Stiftelse.
            Det var nämligen så att personen som tycktes förknippad med organisationen
            genom att han var ordförande och hade lett insamlingar till hjälp
            för palestinier hade blivit åtalad. I det här ärendet var det
            många som uttryckte sin
          </note>
          <note type="speaker">
            Anf. 92 ANDRE VICE TALMANNEN:
          </note>
          <note>
            Specifika fall ska inte lyftas fram i debatten här.
          </note>
          <note type="speaker">
            Anf. 93 MEHMET KAPLAN (mp):
          </note>
          <note>
            Fru talman! Nej, då tar jag tillbaka namnet i alla fall. Men
            jag kan åtminstone ta upp vilket problem det inneburit för de
            människor som åtalades och senare friades och som varit inblandade
            i organisationen. Det är nämligen så att det är inte bara hur
            vi människor beter oss i specifika fall som gör att personers
            liv kan slås i spillror, utan det handlar i grunden också om på
            vilket sätt vi ser på frågor som rör andra människor i vår omvärld.
          </note>
          <note>
            I strategin hos de länder som delar med sig av underrättelseinformation
            för att åtala eller medverka till åtal men kanske i synnerhet
            för att smutskasta organisationer och personer ser vi en medvetenhet.
            I det fall som jag inte nämner vid namn utan bara konstaterar
            är ett ärende som har hamnat på listan har människor som har försökt
            hjälpa andra människor i nöd i utlandet blivit skrämda och rädda
            för att hjälpa och ge pengar till organisationer. Efter åtalet
            hanterades pengarna på ett sådant sätt att de var frusna både
            i Sverige och i utlandet. Dessutom fanns ett annat problem, nämligen
            att de som hade skänkt pengar slutade att göra det. De som hade
            ordnat regelbundna insamlingar och hjälpt människor i andra länder
            slutade upp med det av fara för att de skulle bli inblandade i
            någonting som var olagligt, illegalt. Nu friades den här organisationen,
            som jag sade tidigare, men det som återstår är naturligtvis fläcken,
            känslan av att ha blivit terrorstämplad. Så fort man i dag samlar
            in pengar i den här organisationens namn får man konstiga blickar
            på sig och blir ifrågasatt, för man har ju varit anklagad för
            att hjälpa terrorverksamhet.
          </note>
          <note>
            Det här är bara ett exempel; det finns många fler. Och grunden
            för hela det här systemet bärs upp av de här sanktionslistorna
            som vi tycker är förlegade. Vi anser att man bör se över hur man
            kan göra så att detta kan hanteras bättre, för det är naturligtvis
            så att de individer som är utsatta för de största kränkningarna
            är de som utsätts för brottet och de som utsätts för terrorism.
            Men i hanteringen av den här frågan får inte målen helga medlen.
            Vi får inte i den hårfina balansen mellan att värna den enskildes
            integritet och rättssäkerhet och att försöka komma åt terrorism
            och förberedelse till terrorism hela tiden spela på fel sida av
            planen, det vill säga kränka människor gång efter annan och även
            om man själv har varit med och kritiserat tidigare regeringar
            fortsätta att stå på fel sida.
          </note>
          <note>
            Jag vill återknyta till det jag började med, nämligen justitieminister
            Beatrice Asks uppfattning att det är ett väldigt delikat problem
            att kunna hantera frågorna så att vi kan värna mänskliga rättigheter,
            integritetsskydd och rättssäkerhet. Men då hjälper det inte med
            bara ord.
          </note>
          <note>
            Dessutom måste vi se till att vi vet vilka det är som drabbas.
            I alla de fall som jag gått igenom tidigare, av vilka jag nu har
            tagit upp ett fåtal, är det individer som har visat sig vara oskyldiga
            som har lidit. I fallet i somras satt en person häktad i nästan
            tre och en halv månad. Och i fall efter fall ser vi grova övergrepp.
          </note>
          <note>
            Sverige har som demokrati och försvarare av mänskliga rättigheter
            en stolt historia av att hela tiden ha värnat mänskliga rättigheter
            internationellt och varit solidariskt med världens folk. Problemet
            är att vi nu håller på att balansera på en väldigt tunn och slak
            lina. Om vi i förlängningen inte tar de rätta stegen för att kunna
            hantera de här frågorna bättre är jag rädd att vi kommer att få
            ännu mer kritik, befogad kritik, från bland annat FN:s tortyrkommitté
            och MR-organisationer runt om i världen. Och det gör ont. Naturligtvis
            gör det ont att få den kritiken. Men vi ska inte vara rädda för
            kritik. Vi ska försöka se vad det är som står där och inte slå
            ifrån oss kritiken, som till exempel Danmarks statsminister brukar
            göra när han blir kritiserad för att Danmark håller på att bli
            ett samhälle som mer liknar ett främlingsfientligt samhälle än
            det demokratiska, hyggliga, öppna och gemytliga Danmark som vi
            har känt Danmark som.
          </note>
          <note>
            Kritiken är alltså viktig att ta till sig. Det räcker inte att
            bara konstatera att vi har studier som visar på det som Margareta
            Persson tog upp, just bristerna i sanktionssystemen, som finns
            med i betänkandet.
          </note>
          <note>
            Dessutom tycker jag att det är lite mer märkligt att Sverige
            för upp de här frågorna och försöker driva dem, men man har ingen
            som helst självkritik när man misslyckas. Vad gör man då? Man
            sitter bara still i båten. Det är ännu ett flagrant exempel på
            att det här systemet inte fungerar.
          </note>
          <note>
            Utrikesminister Carl Bildt har tagit upp frågan i olika interpellationsdebatter.
            Det återges också vad han har sagt. Jag tycker att majoriteten
            i utskottet borde lyssna mer på Carl Bildt. Om man läser vad han
            har sagt, utöver det som står i betänkandet, kan man se att det
            faktiskt finns en självkritik. Jag tycker att utskottets majoritet
            är långt ifrån den självkritik som behövs för att kunna hamna
            rätt i denna fråga.
          </note>
          <note type="speaker">
            Anf. 94 OTTO VON ARNOLD (kd):
          </note>
          <note>
            Fru talman! Vi har i dag att debattera ett motionsbetänkande
            om processrättsliga frågor. De flesta av motionerna berör brottmålsprocessen.
            Vi kommer in lite grann asylprocessen. Det är många som är involverade
            i brottmålsprocessen. Det är domare, åklagare, den tilltalade,
            målsägare, nämndemän med flera.
          </note>
          <note>
            Jag tycker att de motioner som är väckta av oppositionen är bra
            i vissa delar. De ligger mycket i linje med vad alliansregeringen
            tycker och ger stöd för alliansregeringens arbete på det här området.
          </note>
          <note>
            Det är tack och lov väldigt få i vårt samhälle som utsätts för
            att hamna i en process med rättsmyndigheter. Det är väldigt ovant
            för de flesta. De kan till och med uppleva det som ett trauma.
            Därför är det viktigt med ett bemötande som stärker både gärningsmän
            och brottsoffer redan från förundersökningen och framåt. Det är
            väsentligt för rättssäkerheten att man förstår vad det är man
            ska gå igenom. Det är grunden för acceptansen av vårt rättssystem
            och till syvende och sist vår demokrati.
          </note>
          <note>
            Låt mig säga något om brottsoffer först. Det har onekligen att
            göra med hela systemet kring processen. Under lång tid har fokus
            legat på gärningsmannen. Det var den förhärskande ideologin från
            70-talet och framåt. Oftast glömdes offret bort i processen. Det
            kom en vändning i början av 90-talet när en ung student mördades
            och hans familj ropade ut sin smärta.
          </note>
          <note>
            I dag finns det över 100 brottsofferjourer som ger stöd till
            brottsoffer och anhöriga. Brottsofferjourerna stöds med statliga
            medel, framför allt från Brottsoffermyndigheten. Det finns andra
            finansiärer också och även frivilliga krafter. Vi kristdemokrater
            ser detta som ett mycket bra sätt att på frivillighetens väg stödja
            människor som kommer i svårigheter, och det ska ske tidigt. Med
            tidigt menar jag att det ska finns möjligheter till stöd redan
            vid förundersökningen, och det finns också på många ställen.
          </note>
          <note>
            Man får inte glömma bort att ett brottsoffer upplever svåra trauman
            av ett väpnat rån, ett inbrott, en våldtäkt eller en förnedring
            på grund av sexuell läggning. Det handlar om fysiska skador men
            framför allt om psykiska skador i form av ångest, rädsla och inbundenhet
            som ofta sitter kvar i många år. Det behövs professionellt stöd
            för att man ska kunna komma tillbaka till livet. Det behövs stöd
            tidigt och under många år.
          </note>
          <note>
            De brottsofferjourer som finns i dag uppsöks framför allt av
            unga. Vi kan glädja oss åt att Stödcentrum för unga finns på flera
            platser. I Malmö finns till exempel projekt Karin för barn och
            framför allt kvinnor som har blivit utsatta för misshandel i nära
            relationer. I Stockholm finns det nationella stödsystemet för
            HBT-personer fortfarande kvar. Vi hoppas att det kan få finnas
            kvar fortsättningsvis.
          </note>
          <note>
            För att en rättsprocess ska bli rättvis måste man kunna vittna.
            Man måste våga vittna. Man ska inte bli skrämd av utomstående
            eller närstående till gärningsmannen som vill hindra en från att
            säga sanningen. Det här är en grundläggande nödvändighet för att
            vi ska få en acceptans i samhället för vårt rättssystem. Tyvärr
            är det ganska dåligt med det i dag. Det har redan påpekats. Det
            är någonting som måste förbättras. Här hjälper brottsofferjourerna
            också till med vittnesstöd. Det finns i de flesta tingsrätter.
            I Göteborg har man till exempel 25 vittnesstödjande personer.
          </note>
          <note>
            Att olovligen påverka någon inför en rättsprocess är också ett
            allvarligt brott. Det är bra att regeringen ser över denna olovliga
            påverkan. Nu är vi inne på straffrätt, men det är en del av grunderna
            för vårt rättsmaskineri.
          </note>
          <note>
            Det finns flera system för vittnesstöd till unga brottsoffer.
            Eskilstunamodellen har redan nämnts. Det är inte bara en modell,
            utan den tillämpas faktiskt aktivt. Det är viktigt att ingjuta
            mod i dem som har utsatts för grova kränkningar och ge dem stöd
            under en lång tid.
          </note>
          <note>
            Det har diskuterats många gånger att vittnen skulle kunna få
            vara anonyma. Vi kan konstatera att det inte är förenligt med
            vår rättstradition. Även Europarådet har tittat på detta. Det
            finns sätt att minska det obehag som ett vittne upplever genom
            bland annat modern teknik och den moderna rättegången. Man höjer
            också straffet för övergrepp i rättssak.
          </note>
          <note>
            Men om vi inte kommer till rätta med det här problemet måste
            vi allvarligt börja fundera på hur vi ska kunna hantera ett system
            där vittnenas identitet skyddas samtidigt som den grundläggande
            rättsprincipen inte åsidosätts. Vittnesskydd är väldigt centralt
            i hela vårt rättssystem. Alliansen arbetar vidare för att stödja
            de många duktiga och kunniga personer som arbetar inom frivilliga
            organisationer och stiftelser.
          </note>
          <note>
            Det är en reform på gång när det gäller rättshjälpen. Jag vill
            inte föregripa den lagstiftningen, men man kan i alla fall se
            att det blir klara förbättringar. Det ska bli förenklingar för
            dem som har blivit utsatta för brott utomlands. Det ska bli enklare
            för barn att få rättshjälp, och man ser över inkomsttak etcetera.
            Vi ser fram emot detta.
          </note>
          <note>
            En väsentlig sak som har tagits upp här är terrorismen. Den terroristlagstiftning
            som vi har i Sverige kan härledas till europeiska rådskonventioner,
            och i grunden är det FN-resolutioner.
          </note>
          <note>
            Vi är en del av ett internationellt rättssystem. Om vi tänker
            på hur snabba vi själva är här i riksdagen på att ändra lagar
            kan vi bara föreställa oss hur snabbt det går internationellt.
            Men det är ingen orsak till att man ska ignorera de brister som
            finns i det internationella rättssystemet. Den svenska regeringen
            både den gamla socialdemokratiska och den nuvarande har arbetat
            med frenesi för att ändra det här. Men den här supertankern, om
            man får säga så, är inte lätt att vända.
          </note>
          <note>
            Vi arbetar, som sagt var, på det. Precis som när det gäller brottsoffer
            i vanliga brottsprocesser är de som utsätts för terroristbrott
            internationellt också brottsoffer, det får vi inte glömma bort.
          </note>
          <note>
            Med detta anförande vill jag tillstyrka förslaget i betänkandet
            och föreslå avslag på motionerna.
          </note>
          <note type="speaker">
            Anf. 95 MARGARETA PERSSON (s) replik:
          </note>
          <note>
            Fru talman! Otto von Arnold säger att det är bra motioner som
            vi från oppositionen har skrivit. Ändå avstyrker ni allihop, så
            jag vet inte vad det är för vits med det hela.
          </note>
          <note>
            Vi pratar om brottsoffer. Vi har faktiskt jobbat väldigt mycket
            när det gäller brottsoffers situation, och en hel del förändringar
            till det bättre har faktiskt skett.
          </note>
          <note>
            Vittnesstöd tas upp och det pekas på alla jourer som finns och
            det stöd man får från samhällets sida för att verka i den här
            viktiga verksamheten. Men samtidigt tar man upp stödjouren för
            HBT-personer. Den ska ju läggas ned för att man faktiskt inte
            har det stödet längre, och den frågan har varit uppe tidigare.
          </note>
          <note>
            Sedan har vi tagit upp det här med vittnesstöd för unga brottsoffer.
            Där tycker vi inte att det görs tillräckligt. Jag vet att det
            finns stödcentrum och jag vet att man jobbar enligt Eskilstunamodellen,
            men ändå tycker unga människor att det är jobbigt och är skärrade
            över det som hänt och hur man ska hantera det. För lite sedan
            inträffade en tragisk händelse på min hemort då en ung kvinna
            tog sitt liv därför att hon inte fick stöd.
          </note>
          <note>
            Uppenbarligen är det alltså så att man faktiskt inte har det
            stödet, och det är inte så enkelt för en ung människa att veta
            att man ska vända sig till en brottsofferjour som hjälper unga.
            Hur ska vi hantera det? Jag tycker att vi måste bli mycket bättre,
            för om vi ska få unga människor att också våga vittna i framtiden
            måste de ha det stödet redan från början.
          </note>
          <note type="speaker">
            Anf. 96 OTTO VON ARNOLD (kd) replik:
          </note>
          <note>
            Fru talman! Visst är det många bra motioner, och det är väldigt
            viktigt att vi gemensamt arbetar för att hjälpa brottsoffer. Det
            kan jag helt hålla med om.
          </note>
          <note>
            Det här med nedläggningen av HBT-brottsofferjouren har vi som
            sagt debatterat en gång tidigare. Vad jag kan se finns det en
            hemsida, och jag håller på att undersöka det hela. Det ligger
            absolut inte inom den nuvarande regeringens linje att lägga ned
            detta. Jag skulle vilja säga att det här säkert är en finansiell
            lapsus som har inträffat. Det har kommit ut något illasinnat rykte
            som jag tycker att man nog ska vara lite försiktig med att sprida.
            Jag tror att det finns en god framtid för HBT-jouren.
          </note>
          <note>
            När det gäller vittnesstöd är det alltid problem att nå unga.
            Om man tittar lite grann på vad som finns på nätet ser man att
            det finns en brottsofferjour och en portal, men det hjälper inte
            alla. Jag tror inte att alla tittar på den tyvärr. Risken att
            någon hamnar vid sidan av finns och det är mycket olyckligt, precis
            som i det fall som Margareta Persson nämnde.
          </note>
          <note>
            Men det är viktigt att det här sprider sig i skolorna. Jag vet
            att många brottsofferjourer går ut på skolorna och berättar om
            sin verksamhet. Som sagt var har vi hållit på tillsammans med
            den här verksamheten, både er regering och nu den här regeringen
            som har satt extra fart på det här.
          </note>
          <note>
            Jag ser med tillförsikt fram emot att det bara kan bli bättre.
          </note>
          <note type="speaker">
            Anf. 97 MARGARETA PERSSON (s) replik:
          </note>
          <note>
            Fru talman! Jag vet inte om jag kan nöja mig med att man ser
            fram emot att det ska bli bättre. Jag tycker att man måste vidta
            åtgärder för att det ska bli bättre. Att vissa går ut på skolorna
            eller att det finns information på nätet är inte tillräckligt,
            tycker jag, för att få unga att våga vittna. Man måste ta till
            betydligt bättre åtgärder för att få de unga till det.
          </note>
          <note>
            Det är ju glädjande om Otto von Arnold nu kan säga att stödjouren
            för HBT-personer kommer att finnas kvar. Det har ju funnits tid
            att ta reda på om det är en ekonomisk lapsus eller inte.
          </note>
          <note>
            Vi har tagit upp det här med nämndemännens ersättning, därför
            att vi hör att det har fått effekter på närvaron i domstolsförhandlingarna.
            Vi har också fått signaler om att domstolarna har svårt att få
            in nämndemännen som står på listan. Man får gå ganska långt ned
            på listan, och det är ganska grunda motiveringar som ges. Vi vet
            inte om det handlar om halvdagsersättningen eller om det är någonting
            annat. Den har nu varit i kraft i två år, och då borde man kunna
            titta på effekterna av den. Det är viktigt att nämndemännen finns
            där, och det är viktigt att det finns en bra sammansättning så
            att det inte bara blir äldre som sitter, utan att samhället avspeglas
            i sammansättningen.
          </note>
          <note>
            Därför förstår jag inte riktigt varför man nu inte kan gå oss
            till mötes och säga att man självklart ska följa upp det och titta
            på hur det blir. Det är ju viktigt inför nästa mandatperiod inte
            minst då man ska rekrytera nya nämndemän.
          </note>
          <note type="speaker">
            Anf. 98 OTTO VON ARNOLD (kd) replik:
          </note>
          <note>
            Fru talman! När det gäller nämndemännens ersättning har den som
            sagt var varit i kraft i drygt två år. Som vi ser det är det viktigt
            att följa upp detta. Det görs successivt särskilt inom Domstolsverket.
          </note>
          <note>
            Som med alla sådana här saker och alla reformer ligger det alliansregeringen
            varmt om hjärtat att följa upp detta. Så vi kan nog säga att det
            kommer att ske en uppföljning. Sedan återstår att se vad det får
            för effekter.
          </note>
          <note type="speaker">
            Anf. 99 MEHMET KAPLAN (mp) replik:
          </note>
          <note>
            Fru talman! Tack, Otto von Arnold, för en bra redogörelse av
            betänkandets innehåll! Jag har några frågor att ställa till Otto
            von Arnold med anledning av hans anförande.
          </note>
          <note>
            En fråga handlar om hur vi ska kunna hantera frågor som rör dem
            som hamnar på sanktionslistan. Jag förstår Otto von Arnolds idé
            om att lagstiftningsprocedurer tar lång tid hemma i Sverige men
            kanske i synnerhet i utlandet, även om vi vet att det gick väldigt
            fort efter elfte september att upprätta dessa direktiv och förordningar
            och i princip bindande lagstiftning.
          </note>
          <note>
            Nu tar det tid, det kan jag förstå. Men vilka hinder finns för
            att Sverige ska införa möjligheten att pröva personer som hamnar
            på en sanktionslista i svensk domstol? Det borde inte ta lika
            lång tid som att ändra på internationell rätt eller FN:s förordningar
            som att vi här från lagstiftande församling faktiskt tar upp frågan
            så att regeringen behandlar den och utreder hur man kan gå till
            väga så att de som hamnar på sanktionslistan kan få sin sak prövad
            i svensk domstol. Det är väl inte för mycket begärt?
          </note>
          <note type="speaker">
            Anf. 100 OTTO VON ARNOLD (kd) replik:
          </note>
          <note>
            Fru talman! Mehmet Kaplan har alltid intressanta frågor, och
            vi hamnar oftast i de här diskussionerna som är lite svårlösta,
            skulle jag vilja påstå, för den svenska lagstiftningen refererar
            och härleder till en europeisk lagstiftning som kommer från en
            lagstiftning från FN. Det gör att det finns ett antal internationella
            konventioner som styr lagstiftningen, och att ändra det är inte
            helt enkelt.
          </note>
          <note>
            Hypotetiskt skulle man kunna tänka sig att Sverige tar ett eget
            initiativ och säger: Vi gör si eller så. Men det skulle bryta
            mot alla konventioner, tyvärr.
          </note>
          <note>
            Som jag nämnde i mitt anförande finns det två dimensioner i det
            hela. De utsatta som brottsoffer är den ena. Där har vi möjlighet
            i Sverige att hantera det brottsoffervägen. När det så gäller
            ändringar i internationella konventioner har både den föregående
            regeringen och den nuvarande gjort väldigt mycket för att få ändringar
            till stånd.
          </note>
          <note>
            Det här rättsmaskineriet är tyvärr inte, som jag nämnde, det
            snabbaste. Det är mycket olyckligt att människor hamnat där som
            sedan, visar det sig, har blivit frikända.
          </note>
          <note>
            Jag håller fullkomligt med Mehmet Kaplan om att det inte finns
            något system som är tillräckligt rättssäkert. Det har vi också
            konstaterat. Den svenska regeringen arbetar tillsammans med ett
            antal länder på att åtminstone inom Europa kunna hantera detta.
            Vi får se med tillförsikt an på det.
          </note>
          <note type="speaker">
            Anf. 101 MEHMET KAPLAN (mp) replik:
          </note>
          <note>
            Fru talman! Tack, Otto von Arnold, för svaret! Jag vill lyfta
            fram ett annat perspektiv i frågan, och det är att det har förekommit
            ärenden där personer har gripits i Sverige för utvisning till
            ett annat land, till fängelse och i vissa fall tortyr eller tortyrliknande
            behandling. I vissa ärenden har till och med Migrationsverket
            avstyrkt avvisning med hänvisning till att de utvisade skulle
            hamna i länder där tortyr är vanligt förekommande.
          </note>
          <note>
            Hur ska vi kunna hantera detta? Vi har tidigare försökt hantera
            det genom att tilldöma skadestånd, men när vi gång efter annan
            utvisar personer till länder där vi vet att det förekommer tortyr
            kommer inte skadeståndskraven att sina, utan vi kommer alltid
            att stå där och säga: Hoppsan, nu råkade vi utvisa någon igen
            på rätt så lösa anklagelser. Att vi dessutom inte själva tar upp
            ärendena i domstol är anmärkningsvärt. Varför inte ta upp ärendena
            i domstol, som faktiskt i vissa fall har gjorts?
          </note>
          <note>
            Det verkar som att det inte finns någon riktig tilltro till att
            vi kan döma tillräckligt hårt, eller för den delen råkar vi fria
            därför att vi har väldigt hårda beviskrav. Därför väljer vi den
            lätta vägen och säger att andra länders rättssystem får hantera
            detta. Det finns flera exempel, men jag vill inte ta upp specifika
            ärenden.
          </note>
          <note>
            Min fråga är: Vad innebär det här i förlängningen, Otto von Arnold?
            Vart är vi på väg? Är det här det alliansregeringen vill, eller
            har vi hamnat snett?
          </note>
          <note type="speaker">
            Anf. 102 OTTO VON ARNOLD (kd) replik:
          </note>
          <note>
            Fru talman! Vad Mehmet Kaplan säger är att vårt rättssystem inte
            fungerar när det gäller terroristdömda som hamnar inom Säkerhetspolisens
            hägn och att vi har en kanske dubiös process. På det måste jag
            svara att det har vi definitivt inte. Däremot kan det utifrån
            sett synas vara så. Det finns nödvändiga sekretessbestämmelser
            för den typen av brott. Det finns lagstöd i internationella konventioner
            för varför man skickar någon till ett annat land och varför man
            inte dömer dem i Sverige. Det kan vara personer misstänkta i ett
            annat land som har begärts utlämnade, etcetera.
          </note>
          <note>
            Här finns alltså ganska klara bestämmelser.
          </note>
          <note>
            Däremot kan man säga att vi ur integritetssynpunkt måste se över
            hur detta kan drabba de oskyldiga. Här finns en hel del integritetstänkande
            på gång, och vi har också en utredning på gång om den personliga
            integriteten. Man måste skilja på olika saker. Vi har integriteten
            och internationella konventioner. De går kanske inte alltid hand
            i hand. Sverige är ett land som ligger långt framme när det gäller
            integritetsskydd, men något annat land ingen nämnd, ingen glömd
            kanske har en helt annan uppfattning. Men Sverige ligger långt
            framme, vi har en stabil lagstiftning, men den går kanske inte
            hand i hand med många andra länders, tyvärr.
          </note>
          <note>
            Anf. 103 ULRIKA KARLSSON i Uppsala (m):
          </note>
          <note>
            Fru talman! Det betänkande som vi nu behandlar innefattar en
            mängd specifika frågor på processrättens område. I stor utsträckning
            handlar betänkandet om rättssamhällets arbetsmetoder gentemot
            brottsligheten. Processrätten har som sin främsta uppgift att
            säkerställa rättssäkerhet, rättstrygghet och effektivitet i den
            rättsliga processen. Människor ska ha rätt till en opartisk prövning.
            Ingen ska dömas oskyldig, och lagen ska vara förutsägbar. Det
            är målsättningen. Människor som har utsatts för brott ska få upprättelse,
            brott ska utredas, förövare gripas, lagföras, påföljd utdömas
            och brott ska sonas.
          </note>
          <note>
            Processrätten är helt enkelt rättesnöret i en demokrati och i
            en rättsstat för att lösa konflikter mellan enskilda människor,
            företag, organisationer och det allmänna. När brott har begåtts
            gentemot staten eller andra människor är det domstolen som ska
            pröva frågan.
          </note>
          <note>
            För att rättssäkerhet och rättstrygghet ska kunna garanteras
            är det viktigt att hela rättskedjan fungerar. Det ska finnas ett
            flöde i hela rättskedjan. Därför har regeringens satsning med
            resursförstärkningar till rättsväsendet denna mandatperiod varit
            så viktig. Det har skapat förutsättningar för ett mer effektivt
            rättsväsen med en fungerande rättskedja som ökar rättssäkerheten
            och rättstryggheten.
          </note>
          <note>
            Alliansen står för en tydlig rättspolitik. Vi talar klarspråk
            om ansvaret för att förmedla värderingar och normer för att förebygga
            brott, att polisen ska arbeta i medborgarnas tjänst och att det
            ställs höga krav på polisens förmåga att förebygga och klara upp
            brott. Hela rättskedjan ska ha ett konsekvent brottsofferperspektiv
            som utgår från opartiska och effektiva poliser, åklagare och domare.
            Det är rättsväsendets styrka och borgar för allmänhetens förtroende.
            Målet är att vår rättspolitik är tydlig, målet är att förebygga
            och bekämpa brott, stödja brottsoffer och öka människors trygghet.
          </note>
          <note>
            Fru talman! I betänkandet, som handlar om rättesnöret i en rättsstat,
            behandlar vi ett antal motioner från den allmänna motionstiden
            2008/09. Utskottet har tagit ställning till 60 motionsyrkanden,
            varav en tredjedel kommer från oppositionen.
          </note>
          <note>
            Utskottet föreslår riksdagen att avslå samtliga motionsyrkanden.
            Det är inte på något sätt så att vi inte håller med om att till
            exempel vittnesskydd är viktigt, utan det är för att man slår
            in öppna dörrar. Utskottet hänvisar mycket riktigt bland annat
            till att gällande regelverk är ändamålsenliga, till pågående utrednings-
            och beredningsarbete samt till det arbete som regeringen i övrigt
            redan utför.
          </note>
          <note>
            Jag vill nämna något särskilt, fru talman, om ett par frågor.
            Först vill jag nämna något om nämndemannakårens sammansättning.
            I Sverige finns ungefär 7 000 nämndemän. De har i uppdrag att
            i domstolen representera oss i allmänheten, vårt goda omdöme och
            vår kunskap. I dag är den genomsnittlige nämndemannen över 60
            år. Människor med annan etnisk bakgrund, ålder och kanske något
            annorlunda yrkesbakgrund till exempel företagare, personer från
            det privata näringslivet och kvinnor i yrkeskarriären är klart
            underrepresenterade.
          </note>
          <note>
            Vi är helt eniga med oppositionen om att det behövs en större
            mångfald och en föryngring inom nämndemannakåren. Sammansättningen
            av nämndemännen borde vara en spegelbild av vårt samhälle, men
            så är inte fallet i dag. De äldre nämndemännen är kraftigt överrepresenterade
            i förhållande till de yngre.
          </note>
          <note>
            Detta är inte på något sätt en ny situation som har uppkommit
            under den här mandatperioden eller ens under den förra. Tvärtom
            det är en situation som har följt med sedan en lång tid tillbaka.
          </note>
          <note>
            Nämndemännens situation och kårens sammansättning har varit föremål
            för åtskilliga riksdagsdebatter under årens lopp. Genom åren har
            riksdagen, denna kammare, behandlat motionsyrkanden om förändringar
            avseende nämndemännens ålder, nämndens sammansättning och sättet
            att utse nämndemän. För hela 16 år sedan, i april 1993, tillsatte
            den dåvarande regeringen en utredning om domstolarna och domarnas
            ställning inför 2000-talet som hade till uppgift att granska sammansättningen.
            Mycket lite har hänt under åren sedan dess.
          </note>
          <note>
            Jag ska ärligt säga att det ändå har gjorts en del för att förbättra
            situationen, men fortfarande har vi frågeställningar att ta tag
            i för att skapa en mer allsidigt sammansatt nämndemannakår vad
            gäller såväl ålder som kön och yrkesbakgrund.
          </note>
          <note>
            Regeringskansliet gav därför Domstolsverket i uppdrag att göra
            en utvärdering av nämndemannakårens sammansättning efter valet
            2006. Uppdraget har redovisats. I den rapport som Domstolsverket
            lade fram konstaterades att könsfördelningen var jämn. Andelen
            nämndemän med utländsk bakgrund har förbättrats under denna mandatperiod,
            och det är fler som har annan etnisk bakgrund. Men trots en viss
            förbättring vad gäller åldersfördelningen är det fortfarande en
            ojämn fördelning och en kraftig överrepresentation av äldre nämndemän.
          </note>
          <note>
            Domstolsverkets rapport visar att kårens sammansättning har blivit
            mer representativ, men en del återstår, som sagt.
          </note>
          <note>
            Rapporten bereds nu inom Regeringskansliet, och utskottet vill
            inte föregripa regeringens beredningsarbete. Eftersom vi vill
            samma sak i oppositionen och majoriteten hoppas jag verkligen
            att vi tillsammans kan invänta det beredningsarbete som nu pågår.
          </note>
          <note>
            Det här är frågor om nämndemannainstitutet och borde egentligen
            inte vara frågor som är politiska slagträn det är en typisk fråga
            som behöver långsiktighet och hållbara lösningar. Nämndemännens
            ställning i det svenska rättssamhället är djupt förankrad i den
            svenska folksjälen.
          </note>
          <note>
            Fru talman! Jag vill nämna någonting om en annan viktig fråga
            i detta betänkande, och det är frågan om vittnesskydd. Det är
            ett reellt hot mot rättsstaten, rättssäkerheten och rättstryggheten
            när offer inte vågar anmäla och vittnen inte vågar vittna på grund
            av hot.
          </note>
          <note>
            För att rättskipningen ska fungera är det nödvändigt att personer
            som har utsatts för brott vågar anmäla, att personer som bevittnat
            brott vågar vittna och att personer som utsatts för brott vågar
            berätta detta inför domstolen. Det pågår en rad arbeten inom detta
            område för att förbättra vittnesskyddet, bland annat genom modernare
            rättegång, att stärka vittnesskyddet vid domstolarna samt att
            förbättra lokalerna så att offer och förövare inte behöver sitta
            i samma väntrum före en domstolsförhandling.
          </note>
          <note>
            Fru talman! Det pågår alltså en rad arbeten för att förbättra
            vittnesskyddet, och det är ofantligt viktigt i en rättsstat och
            i ett rättssamhälle. Mer behöver göras och kommer att göras, och
            det är ett arbete som jag välkomnar å det varmaste. Jag kan inte
            nog poängtera vikten av att arbetet med att öka säkerheten för
            parter och bevispersoner fortsätter.
          </note>
          <note>
            Fru talman! Med detta vill jag yrka bifall till förslaget i utskottets
            betänkande och avslag på samtliga reservationer.
          </note>
          <note type="speaker">
            Anf. 104 JOHAN LINANDER (c):
          </note>
          <note>
            Fru talman! I dag debatterar vi processrättsliga frågor, och
            det är en av de i princip årligen återkommande debatterna där
            motionsyrkanden behandlas.
          </note>
          <note>
            Jag ska koncentrera mig på tre saker i dag: rättshjälp, inställda
            domstolsförhandlingar och beslag. Därefter har jag några frågor
            till oppositionspartierna angående deras reservationer i detta
            betänkande.
          </note>
          <note>
            Centerpartiet har i ett antal år drivit frågan om att rättshjälpen
            måste bli bättre för de svenska medborgare som har utsatts för
            brott i ett annat land men också för de svenska medborgare som
            misstänks eller åtalas för ett brott i ett annat land.
          </note>
          <note>
            Vem som helst kan råka ut för ett brott vid en resa i ett annat
            land. Det kan vara ett mindre brott, som stöld, och då finns det
            kanske ingen större anledning att närvara vid en efterföljande
            rättegång om det blir någon. Men det kan också handla om ett grovt
            brott, som våldtäkt eller misshandel, och då finns det all anledning
            att komma tillbaka som målsägande, då man kanske ska vittna eller
            få skadestånd.
          </note>
          <note>
            Då är frågan: Hur ska man få rättshjälp för att kunna göra detta?
            Vilken möjlighet har man att förstå vad som händer vid rättegången?
          </note>
          <note>
            För den som utsatts för sexualbrott finns det i dag en bättre
            möjlighet att få rättshjälp. Det är ett undantag. Men har man
            råkat ut för någon annan typ av brottslighet är det betydligt
            svårare. Detta anser vi behöver förbättras.
          </note>
          <note>
            Det är självklart att det i första hand är det land där rättegången
            hålls som har ansvaret för att den som är misstänkt för brottet
            eller som har utsatts för brottet kan få hjälp, om det handlar
            om målsägandebiträde, tolkning eller liknande. Men Sverige har
            ändå ett sekundärt ansvar att hjälpa sina medborgare i svåra situationer.
          </note>
          <note>
            Det är inte bara som brottsoffer man kan råka illa ut som svensk
            medborgare när man är i ett annat land. Man kan också misstänkas
            och åtalas för ett brott. För att den som åtalas ska kunna få
            en rättvis rättegång krävs det att man förstår vad som sägs i
            rättegången, att det finns tolkning, att man får dokument översatta
            så att man vet vad det hela handlar om, vad man är anklagad för,
            och att man får en försvarare, en advokat, som man kan kommunicera
            med.
          </note>
          <note>
            Även i de här fallen är det självklart det land där rättegången
            hålls som har det här ansvaret. Men tyvärr vet vi att det inte
            alltid fungerar, inte ens inom EU. Inom EU har vi ändå regler
            som gör att vi lämnar ut våra egna medborgare till andra EU-länder,
            genom den europeiska arresteringsordern. Ändå fungerar det inte,
            så svenska medborgare kan hamna i situationer där man kan tycka
            att de inte har fått en rättvis rättegång genom att de helt enkelt
            inte förstått vad som sker i processen. Då ska Sverige ha ett
            sekundärt ansvar att hjälpa till och kunna ge rättshjälp.
          </note>
          <note>
            Någon kanske tänker att man väl då bara kan låta bli att bli
            misstänkt för ett brott. Men det är inte riktigt så enkelt.
          </note>
          <note>
            Det kan vara Otto von Arnold som har missuppfattat trafikreglerna
            i Polen och råkat vålla en olycka. Det kan vara Ulrika Karlsson
            som av någon oförklarlig anledning hamnat i ett slagsmål utanför
            krogen i Bryssel det vet man aldrig. Det kan vara jag som blev
            oskyldigt misstänkt för misshandel och dråpförsök när jag åkte
            med kompisarna till Kos i Grekland när jag var 18 år.
          </note>
          <note>
            Vem som helst kan hamna i en situation där man misstänks för
            brott, och då måste det finnas möjlighet till en rättvis rättegång.
            Man kan själv tänka sig in i situationen att sitta i ett annat
            land och anklagas för ett brott som man riskerar åratal i fängelse
            för, och man förstår inte riktigt vad som sägs under rättegången.
          </note>
          <note>
            Fru talman! När det gäller effektiviteten i våra svenska domstolar
            är de många inställda rättegångarna ett av de största problemen.
            Det handlar inte bara om effektivitetsförluster och kostnader
            för domstolarna. Detsamma gäller för åklagare och de rättsliga
            biträdena, alltså både offentliga försvarare och målsägandebiträden,
            som kommit dit men det blir ingen rättegång.
          </note>
          <note>
            Delgivningsproblem är en av anledningarna. För närvarande pågår
            det också ett arbete för att få fram en ny delgivningslag. Kort
            sagt kan man säga att en förenklad delgivning bör kunna ske i
            flera fall.
          </note>
          <note>
            Vi i Centerpartiet tycker också att det är värt att titta vidare
            på om och i så fall hur tredskodomar ska kunna användas i enklare
            brottmål.
          </note>
          <note>
            Det skulle alltså innebära att den som väljer att inte komma
            till domstolen kan dömas utan att vara närvarande.
          </note>
          <note>
            Den andra saken jag skulle vilja ta upp är när det ska finnas
            möjlighet att komma överens utanför domstolen. Det vill säga att
            åklagare och den åtalade, tillsammans med dennes försvarsadvokat,
            kan komma överens om lämpligt straff som sedan fastställs av domaren
            utan att det blir någon huvudförhandling i domstolen. Det ligger
            också i linje med Europarådets rekommendationer om att det ska
            finnas en ökad lagföring utanför domstol. Men det är mycket känsliga
            frågor, och avvägningen mellan effektiviteten i rättsprocessen
            och den enskildes rättssäkerhet är oerhört viktig. Frågorna måste
            noggrant utredas innan det kan bli tal om att fatta beslut.
          </note>
          <note>
            Fru talman! Min talartid går snabbt. Här i debatten skulle jag
            också vilja ta upp frågan om beslag, särskilt beslag av dataservrar.
            Vi har sett exempel på att helt oskyldiga personer och företag
            råkar illa ut på grund av att dataservrar beslagtagits i en förundersökning.
            Självklart kan beslag behövas för att säkra bevisning, men samtidigt
            har samhället ett stort ansvar för att se till att inte oskyldiga
            personer råkar illa ut. Åtminstone måste man minimera skadan för
            andra än de misstänkta.
          </note>
          <note>
            Ingen kan veta vilka andra personer eller företag som hyr in
            sig hos samma serverägare, och att då drabbas hårt och länge för
            att man råkar befinna sig med sitt kundregister eller med sin
            fakturahantering på den server som blir beslagtagen är inte rimligt.
            När det gäller digital information är det faktiskt enkelt och
            billigt att kopiera, så att de oskyldiga som drabbas kan få tillbaka
            den information som ligger på den beslagtagna servern.
          </note>
          <note>
            I dag är inte frågan om kopiering av beslagtagen egendom lagreglerad,
            men inom Justitiedepartementet förbereds ett uppdrag om en utvärdering
            av förundersökningsförfarandet, och bland annat beslagsfrågor
            inom IT-miljö kommer att omfattas. Det är bra och nödvändigt.
          </note>
          <note>
            Till slut har jag två frågor till oppositionen med anledning
            av reservationer som ni har.
          </note>
          <note>
            Med anledning av reservation 2 undrar jag om Socialdemokraterna
            kan förtydliga vilka åtgärder som behöver vidtagas för att öka
            förutsättningarna för en representativ sammansättning av nämndemannakåren.
            Det är ju inte så länge sedan som riksdagen på förslag av den
            gamla socialdemokratiska regeringen ändrade ett antal regler för
            nämndemännen. Vad har nu tillkommit som inte fanns då?
          </note>
          <note>
            Min andra fråga vänder sig till alla tre oppositionspartierna,
            eller egentligen två, eftersom Vänsterpartiet inte är här. Ni
            som står bakom reservation 14 om statens skadeståndsansvar vid
            buggning, jag skulle vilja höra en redogörelse för vad som är
            skillnaden mellan ert förslag och den möjlighet till skadestånd
            som redan i dag finns genom skadeståndslagen.
          </note>
          <note>
            Med detta, fru talman, vill jag yrka bifall till utskottets förslag
            och avslag på samtliga reservationer.
          </note>
          <note type="speaker">
            Anf. 105 MEHMET KAPLAN (mp) replik:
          </note>
          <note>
            Fru talman! Tack, Johan Linander! Tyvärr kom frågorna i slutet
            av anförandet. Om du hade tagit dem i mitten hade jag kunnat bläddra
            fram till just det där som du pratade om.
          </note>
          <note>
            En fråga har jag däremot. Den handlar om det Johan Linander uppehöll
            sig vid i början av sitt anförande, nämligen om någon av våra
            kolleger i utskottet skulle bli misstänkt för något i utlandet.
            Jag undrar: Hur funkar det om en svensk medborgare i Sverige prövas
            av svensk åklagare och bevisen, som i det här fallet USA hade
            skickat hit, inte räcker för häktning, och sedan personen på en
            utlandsresa i samband med en mellanlandning på tips från vår egen
            underrättelsetjänst eller någon annanstans ifrån fastnar i en
            kontroll och skickas till USA? En svensk medborgare skickas till
            USA. Hur funkar det då?
          </note>
          <note>
            Det är ju inte bara vi som sitter i utskottet som ska åtnjuta
            rättssäkerhet utan alla svenska medborgare. När inte vår egen
            rättsapparat på basis av de fakta som finns och som vi har fått
            oss tillskickade från utländsk säkerhetstjänst anser sig kunna
            vare sig häkta, fälla eller hålla kvar personen, hur kan vi då
            blunda för att denna person grips i utlandet och nu befinner sig
            i USA? I bästa fall bara blundar vi i sämsta fall har vi faktiskt
            medverkat till att personen sitter där.
          </note>
          <note type="speaker">
            Anf. 106 JOHAN LINANDER (c) replik:
          </note>
          <note>
            Fru talman! Även om inte Mehmet Kaplan nämner något namn handlar
            detta faktiskt om en pågående rättsprocess som jag inte tycker
            att vi ska diskutera här i riksdagens kammare. Utan att gå in
            på målet närmare kan jag bara säga att den här personen var internationellt
            efterlyst, och därför blev han stoppad på en flygplats i ett annat
            land. Men jag tycker att det är olämpligt att diskutera pågående
            rättsfall, oavsett om de pågår i svensk eller amerikansk domstol.
          </note>
          <note type="speaker">
            Anf. 107 MEHMET KAPLAN (mp) replik:
          </note>
          <note>
            Fru talman! Principen att kunna hantera svenska medborgare oavsett
            var de befinner sig är oerhört viktig. Vi kan inte avsäga oss
            ansvar för personer när vi själva inte kan hantera frågan i vårt
            eget land. Rättssäkerheten måste ändå gälla oavsett var personen
            befinner sig.
          </note>
          <note>
            Jag är tydlig med att inte nämna namn, och det är möjligt att
            vi gick in på för mycket detaljer, men jag tror att det ändå ytterst
            handlar om det förtroende som det svenska rättsväsendet åtnjuter
            hos Sveriges alla medborgare. Alla människor som befinner sig
            i vårt land måste känna ett stort förtroende för rättsapparaten
            och de principer som vi hyllar och finner nödvändiga för att kunna
            kalla oss rättsstat. Det är det som det handlar om, inte om något
            enskilt ärende.
          </note>
          <note>
            Enskilda ärenden kommer och går. I vissa fall kan man bevisa
            att personerna varit oskyldiga, och då får de i vissa fall skadestånd.
            I andra fall sitter de i något annat land på grund av att vi har
            gjort fel. I vissa fall har de blivit utsatta för tortyr. Enskilda
            ärenden talar inte för sakfrågan eller principfrågan.
          </note>
          <note>
            Min fråga till Johan Linander gäller hur vi ska göra för att
            reglera den svåra och delikata fråga som berör balansen mellan
            rättssäkerhet och integritetsskydd vilket jag vet att Johan Linander
            och Centerpartiet tidigare har sagt sig värna. Johan Linander
            tog upp att just en av Centerpartiets ledamöter hade velat göra
            mer än regeringen när det gäller borttagande av servrar. Jag menar
            att det är viktigt att balansen i den här frågan upprätthålls.
            Vad tänker Centerpartiet göra för det?
          </note>
          <note type="speaker">
            Anf. 108 JOHAN LINANDER (c) replik:
          </note>
          <note>
            Fru talman! Det var mycket och inget i den repliken, höll jag
            på att säga. Det är klart att det finns många fall i andra länder
            där rättssäkerheten inte upprätthålls på det sätt vi skulle önska.
            Genom diplomatiska kanaler kan man väl utöva påtryckningar. Det
            finns också fall där svenska myndigheter har gjort fel. Det finns
            till exempel det kända fallet med avvisningen av två egyptier
            från Bromma flygplats, som jag själv engagerade mig i och också
            anmälde till konstitutionsutskottet, men det är inte riktigt det
            som det handlar om här.
          </note>
          <note>
            Det jag sade i talarstolen om att man ska kunna få rättshjälp
            om man blir misstänkt i ett annat land ska vara detsamma oavsett
            vilket brott det handlar om. Är man svensk medborgare ska man
            ha det skyddet, tycker jag, även om det såklart är det land där
            rättegången pågår som har det huvudsakliga ansvaret för att se
            till att det blir en rättvis rättegång där den åtalade genom tolkning
            kan förstå vad domare, åklagare och vittnen säger och att alla
            dokument som är väsentliga faktiskt blir översatta, så att man
            kan försvara sig. Att sitta där och inte ha möjlighet att förstå
            vad som sägs under rättegången, som ju kan påverka ens hela liv,
            måste vara fruktansvärt. Det är väl alltid fruktansvärt att vara
            i en sådan situation, men det är ännu värre om man inte ens kan
            förstå vad som sker i domstolen.
          </note>
          <note>
            Det är väl det svar jag har till Mehmet Kaplan.
          </note>
          <note>
            I övrigt finns det mycket kvar att göra. Men när det handlar
            om saker som sker i många länder vi har internationella avtal
            är det ju, som Otto von Arnold sade tidigare, ganska trögt att
            påverka. Men vi har en stark justitieminister och en stark utrikesminister
            som jobbar hårt med detta.
          </note>
          <note type="speaker">
            Anf. 109 JOHAN PEHRSON (fp):
          </note>
          <note>
            Fru talman! Vi pratar nu om de spelregler som vi använder oss
            av i rättskipningen i rättsstaten Sverige.
          </note>
          <note>
            Vi pratar om processrättsliga frågor som handlar om: Vilken effektivitet
            vill vi uppnå när vi bekämpar brott och ökar tryggheten för människor?
            Vilken rättssäkerhet vill vi hålla oss med? Vilka garantier vill
            vi ge till medborgare så att så få som möjligt helst ingen, så
            klart, fru talman blir felaktigt dömda och så många skyldiga som
            möjligt får avtjäna sina straff?
          </note>
          <note>
            Det handlar om vilken integritetslagstiftning vi ska ha. Hur
            ska man genomlysa människor under till exempel brottmål? Vad ska
            vara offentligt? Vad ska inte vara offentligt?
          </note>
          <note>
            Det handlar också om en moral, det vill säga: Hur ska vi uppmuntra
            att sanningen sägs i våra domstolar? Hur ska vi skydda människor
            som annars hotas när de ska vittna? Det är ett exempel.
          </note>
          <note>
            Jag tycker att mycket av detta på ett mycket skickligt sätt har
            belysts av övriga debattörer. Man kan sammantaget vara glad, tycker
            jag, åt att vi i den här kammaren kan ha ett så relativt fläckfritt
            diskussionsunderlag som det här betänkandet utgör. Vi har inte
            långa listor där Sverige fälls för brott mot de mänskliga rättigheterna,
            enligt Europarådet. Men det finns naturligtvis skönhetsfläckar
            och ställen där Sverige hela tiden måste förbättra sig.
          </note>
          <note>
            Jag ska försöka belysa några frågor.
          </note>
          <note>
            Centerpartiets Johan Linander lyfte mycket skickligt upp frågan
            om rättshjälp. Detta lyftes också upp av Socialdemokraterna i
            tidigare inlägg. Vi vet att tillträde till rättvisa och möjlighet
            att som enskild stå emot en armé av advokater och företrädare
            för en motståndarsida är jätteviktigt. Det är så klart viktigt
            i brottmål men också framför allt i civila mål som kan gälla skadestånd.
          </note>
          <note>
            Ett klassiskt exempel är när människor har drabbats av en trafikskada
            och ska försöka få sin ersättning och sin rätt tillgodosedd. Då
            möter man en armé där man processas sönder. Till slut är resurserna
            slut, och man får ge sig med en ovärdig förlikning, till exempel.
          </note>
          <note>
            Nu bereder regeringen detta. Jag hoppas att vi kan komma fram
            till förbättringar på en rad områden när det gäller att se till
            att tillträdet till rättvisa blir bättre.
          </note>
          <note>
            Detta har Folkpartiet lyft fram i många år i opposition. Vi gör
            det nu också. Jag kan notera att vi ännu inte har nått fram med
            förslag, men jag känner en välvillig och god inställning från
            mina kolleger i alliansen.
          </note>
          <note>
            Socialdemokraterna lyfter upp det här med vittnesskydd och inte
            minst vittnesarbetet för att skydda unga människor som kanske
            kommer tillbaka till en skolmiljö där de tidigare har vittnat
            mot en skolkamrat skolkamrat är väl att ta i, men en person som
            går på samma skola. Man kan känna hot och olust inför detta.
          </note>
          <note>
            Jag tycker att den vittnesstödsverksamhet som bedrivs på många
            håll är imponerande. Jag efterfrågar dock lite mer exakt vad vi
            ska göra för de elever på skolan som har vittnat? Jag tycker att
            vi ska ha ett öppet sinne här. Alla goda idéer ska naturligtvis
            tas till vara, men jag har lite svårt att se det konkreta i detta
            förutom när det gäller de vittnesstödscentrum som redan är i gång.
            Man kan naturligtvis hävda att de skulle förstatligas och göras
            till en statlig myndighet, men jag uppfattar inte att det är förslaget
            från Socialdemokraterna i deras reservation.
          </note>
          <note>
            Ulrika Karlsson från Moderaterna lyfter fram det här med nämndemännen,
            som också har lyfts fram tidigare från oppositionen. Ulrika går
            mycket klokt igenom detta och förklarar vikten av att man har
            enighet om det här.
          </note>
          <note>
            Då ska man komma ihåg att det i den socialdemokratiska riksdagsgruppen
            under förra mandatperioden kom fram förslag som var lite mer omskakande,
            höll jag på att säga. Det är väl att ta i, men de var i alla fall
            lite mer progressiva och långtgående när det gällde att ta tag
            i det här med en bättre process för att få fram duktiga nämndemän,
            det vill säga vanligt folk som sitter i domstol och dömer vanliga
            människor.
          </note>
          <note>
            Det var det som fanns i ett utredningsförslag, att man skulle
            ha en viss del som utsågs på annat sätt, som lottades fram eller
            utsågs via kommunen på annat sätt, för att få en bredd. I dag
            är det de politiska partierna som utser kloka och sunda medborgare.
            Det behöver ju inte vara självklart att det alltid är den bästa
            basen. Det kan finnas andra föreningar och andra vägar in. Detta
            tycker jag att vi alla borde fundera på.
          </note>
          <note>
            Det här förslaget försvann hos den socialdemokratiska riksdagsgruppen.
            Det vore intressant att veta om det är detta som man nu vill komma
            tillbaka till. Det är ju klart att det är ganska välberett och
            skulle vara fullt möjligt att genomföra.
          </note>
          <note>
            Jag ska avslutningsvis, fru talman, bara kort ägna mig åt de
            här tvångsmedlen, för det är väldigt intressant.
          </note>
          <note>
            Vi genomförde under förra mandatperioden viktiga reformer för
            att ha tuffare verktyg i dessa spelregler, för att komma åt den
            riktigt grova brottsligheten, de personer som varje dag förstör
            livet för andra, sprider terror och skapar väldigt mycket förlorade
            livschanser. De säljer sitt knark, utpressar andra människor och
            ägnar sig i värsta fall åt morduppdrag.
          </note>
          <note>
            Här har vi då gått fram med bättre reglering när det gäller buggning,
            när det gäller teleavlyssning. Vi är tydliga med att ta de kriminellas
            pengar. Har man sålt knark tar vi pengarna. Det är ett bra sätt.
          </note>
          <note>
            Vi går nu vidare och jobbar med frågor om att polisen ska kunna
            infiltrera de kriminella organisationerna bättre. Vi går vidare
            med förutsättningarna för polisen att ägna sig åt tydlig provokation
            på ett balanserat sätt, framför allt vettig bevisprovokation,
            så klart.
          </note>
          <note>
            Men jag tycker också att man ska fundera på en annan sak. Vi
            får väl återkomma till det i utskottet. Nu finns det inga motioner
            om det. Centerpartiets Johan Linander var delvis inne på detta
            med ökat partsinflytande i brottmålsprocesser. Det kallas lite
            populärt ibland också för åtalsförhandling, det vill säga: Ska
            man ge makt åt åklagare och tilltalade att kunna blanda sig i
            hur processen ska se ut, eller ska detta bara få göras av domstolen?
          </note>
          <note>
            Jag tycker att det är väl värt att pröva.
          </note>
          <note>
            Jag tycker också att vi måste få regeringen att komma tillbaka
            med förslag, som vi i riksdagen fattar beslut om. Det handlar
            kanske om tankar om att det ska löna sig mer att tala sanning.
            I dag får man ju rabatt om man begår många brott i Sverige. Det
            är inte helt självklart. Det kan tänkas att man vänder på det,
            att man får rabatt om man talar sanning i stället. Det är i alla
            fall Folkpartiets bestämda uppfattning.
          </note>
          <note>
            Sedan berörs frågan om terroristbrotten, som är så svåra. Vi
            skriver ganska långt om dessa listor som kom till på Förenta nationernas
            högkvarter i New York efter elfte september, och vi har haft många
            debatter om detta i kammaren genom åren.
          </note>
          <note>
            Jag vill dock notera att ett alternativ är att man är vaken som
            regering. När faxarna sätter i gång och sprutar ut diverse namn
            kan man vara vaken på ansvarigt departement och säga: Det här
            faxet med de här människorna vill jag inte skriva under. Då skriver
            man ett kryss på det, så godkänns det inte, och så skickar man
            tillbaka detta till FN. Då blir inte de här personerna automatiskt
            uppsatta på listan.
          </note>
          <note>
            Men det är ett faktum att man kan missa personer som hamnar i
            faxarna på Utrikesdepartementet eller på Justitiedepartementet
            när FN sätter upp svenska medborgare på de här listorna. Självklart
            ska vi ha bättre kontrollorgan och bättre möjlighet att överklaga.
          </note>
          <note>
            Jag tycker att det har visats en viss styrka i det internationella
            systemet när människor i domstolsprocesser ändå har förklarats
            vara felaktigt uppsatta, så vi går framåt. Men man ska också komma
            ihåg att det är väldigt svårt att bekämpa just terrorism, för
            det måste delvis ske med mycket hemliga medel. Det är liksom ingen
            öppen process. Det är inte samma sjystare spelregler som alla
            svenska medborgare möter. Det gäller inte för alla människor i
            Sverige. Om man är utländsk medborgare och är misstänkt för terrorism
            är det tuffare regler.
          </note>
          <note>
            Herr talman! Med detta vill jag avsluta mitt inlägg och yrkar
            fullständigt bifall till förslaget i betänkandet och avslag i
            sak på motionerna, även om det finns mycket bra att ta med sig.
          </note>
          <note>
            Överläggningen var härmed avslutad.
          </note>
          <note>
            13 § Transporter av radioaktivt avfall m.m.
          </note>
          <note>
            Föredrogs
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            14 § Översyn av politiken för transeuropeiska transportnät (TEN-T)
          </note>
          <note>
            Föredrogs
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            15 § Förenklad samverkan enligt samtjänstlagen
          </note>
          <note>
            Föredrogs
          </note>
          <note type="speaker">
            Anf. 110 BJÖRN LEIVIK (m):
          </note>
          <note>
            Herr talman! Den första lag som gjorde det möjligt för kommunerna
            att inrätta medborgarkontor där förvaltningsuppgifter för annan
            huvudmans räkning kunde utföras tillkom redan 1994. Tre år senare,
            1997, gjordes vissa förändringar. Bland annat kunde man avtala
            om myndighetsutövning i begränsad omfattning, men det var fortfarande
            en försöksverksamhet. År 2004 justerades lagen ytterligare en
            gång.
          </note>
          <note>
            Regeringen föreslår nu att lagen ska permanentas och att vissa
            byråkratiska hinder ska avlägsnas. Avtalens giltighetstid ska
            inte behöva anges i samtjänstavtalet, regeringen ska i fortsättningen
            inte behöva godkänna avtalet och möjligheten att återkalla avtalet
            ska tas bort.
          </note>
          <note>
            Däremot ska det i avtalet framgå vilka förvaltningsuppgifter
            som kräver tillgång till personuppgifter samt vilka uppgifter
            som innefattar myndighetsutövning. Det bör påpekas att inblandade
            myndigheters ansvar gentemot varandra och gentemot enskilda inte
            har förändrats.
          </note>
          <note>
            Lagrådet har anfört vissa betänkligheter avseende rättssäkerheten
            och den personliga integriteten. Regeringen inser naturligtvis
            att det kan finnas en risk för brott mot sekretesslagen om förvaltningsuppgifterna
            blir alltför omfattande. Därför bör det enligt propositionen även
            i fortsättningen finnas möjlighet till styrning och kontroll av
            de statliga myndigheterna på detta område.
          </note>
          <note>
            Genom en förordning kan anges de typer av ärenden som får förekomma
            i samtjänst. I förordningen kan även införas en generell bestämmelse
            som ger myndigheterna möjlighet att avtala om andra ärendetyper
            under förutsättning att de är av enklare beskaffenhet.
          </note>
          <note>
            Herr talman! Utskottet ställer sig bakom regeringens förslag
            och framhåller att det är angeläget att förenkla hanteringen av
            samtjänstavtalen. Utskottet utgår från att de myndigheter, kommuner
            och landsting som deltar i verksamheten gör detta på ett ansvarsfullt
            sätt och att antalet ärendeslag begränsas.
          </note>
          <note>
            Utskottet anser avslutningsvis att de föreslagna lagändringarna
            innebär förbättringar för medborgarna utan att skyddet för den
            personliga integriteten försämras.
          </note>
          <note>
            Med detta, herr talman, yrkar jag bifall till förslaget i betänkandet.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 15.02 på förslag av förste vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            16 § Beslut om ärenden som slutdebatterats vid dagens sammanträde
          </note>
          <note>
            Punkt 12
          </note>
          <note>
            Punkt 13
          </note>
          <note>
            Punkt 41
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 3
          </note>
          <note>
            Punkt 4
          </note>
          <note>
            Punkt 2
          </note>
          <note>
            Punkt 9
          </note>
          <note>
            Punkt 14
          </note>
          <note>
            Punkt 32
          </note>
          <note>
            Övriga punkter
          </note>
          <note>
            17 § Bordläggning
          </note>
          <note>
            Anmäldes och bordlades
          </note>
          <note>
            18 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 22 april
          </note>
          <note>
            Siv Holma
          </note>
          <note>
            Helena Bargholtz
          </note>
          <note>
            Amineh Kakabaveh
          </note>
          <note>
            Désirée Liljevall
          </note>
          <note>
            Margareta Persson
          </note>
          <note>
            Torbjörn Björlund
          </note>
          <note>
            Jan Emanuel Johansson
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 28 april.
          </note>
          <note>
            19 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 22 april
          </note>
          <note>
            Helena Leander
          </note>
          <note>
            Tobias Krantz
          </note>
          <note>
            Ameer Sachet
          </note>
          <note>
            Ameer Sachet
          </note>
          <note>
            Aleksander Gabelic
          </note>
          <note>
            Lennart Sacrédeus
          </note>
          <note>
            Billy Gustafsson
          </note>
          <note>
            Jan-Olof Larsson
          </note>
          <note>
            Tina Ehn
          </note>
          <note>
            Esabelle Dingizian
          </note>
          <note>
            Inger Davidson
          </note>
          <note>
            Annelie Enochson
          </note>
          <note>
            Yilmaz Kerimo
          </note>
          <note>
            Carina Hägg
          </note>
          <note>
            Lars Tysklind
          </note>
          <note>
            Gunvor G Ericson
          </note>
          <note>
            Eva Flyborg
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 28 april.
          </note>
          <note>
            20 § Kammaren åtskildes kl. 16.11.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
