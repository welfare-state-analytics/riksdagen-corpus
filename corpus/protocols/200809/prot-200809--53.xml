<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200809</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200809</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--53</head>
          <docDate when="2008-12-19 00:00:00">2008-12-19 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2008/09:53
          </note>
          <note>
            Fredagen den 19 december
          </note>
          <note>
            Kl. 09:00 - 14:54
          </note>
          <note>
            1 § Anmälan om återtagande av plats i riksdagen
          </note>
          <note>
            Förste vice talmannen meddelade
          </note>
          <note>
            att Per Bolund (mp) skulle återta sin plats i riksdagen från
            och med den 1 januari 2009 varigenom uppdraget som ersättare skulle
            upphöra för Christopher Ödmann (mp),
          </note>
          <note>
            att Leif Pettersson (s) skulle återta sin plats i riksdagen från
            och med den 1 januari 2009 varigenom uppdraget som ersättare skulle
            upphöra för Anna-Karin Nylund (s) och
          </note>
          <note>
            att Hillevi Larsson (s) skulle återta sin plats i riksdagen från
            och med den 2 januari 2009 varigenom uppdraget som ersättare skulle
            upphöra för Rose-Marie Carlsson (s).
          </note>
          <note>
            2 § Ledighet
          </note>
          <note>
            Förste vice talmannen meddelade att Kristina Zakrisson (s) ansökt
            om fortsatt ledighet under tiden den 1 januari25 januari 2009.
          </note>
          <note>
            Kammaren biföll denna ansökan.
          </note>
          <note>
            Förste vice talmannen anmälde att Hannah Bergstedt (s) skulle
            fortsätta att tjänstgöra som ersättare för Kristina Zakrisson.
          </note>
          <note>
            3 § Anmälan om kompletteringsval till utskott
          </note>
          <note>
            Förste vice talmannen meddelade att Socialdemokraternas riksdagsgrupp
            anmält Hannah Bergstedt som suppleant i justitieutskottet, civilutskottet
            och trafikutskottet under Kristina Zakrissons fortsatta ledighet
            och Hans Unander som suppleant i justitieutskottet och kulturutskottet
            under Anneli Särnblads fortsatta ledighet.
          </note>
          <note>
            Förste vice talmannen förklarade vald under tiden den 1 januari25
            januari 2009 till
          </note>
          <note>
            suppleant i justitieutskottet
          </note>
          <note>
            suppleant i civilutskottet
          </note>
          <note>
            suppleant i trafikutskottet
          </note>
          <note>
            Förste vice talmannen förklarade vald under tiden den 10 januari31
            januari 2009 till
          </note>
          <note>
            suppleant i justitieutskottet
          </note>
          <note>
            suppleant i kulturutskottet
          </note>
          <note>
            4 § Meddelande om preliminär plan för kammarens sammanträden
          </note>
          <note>
            Förste vice talmannen meddelade att en preliminär plan för kammarens
            sammanträden med voteringstider till och med den 26 februari 2009
            delats ut till riksdagens ledamöter.
          </note>
          <note>
            5 § Meddelande om partiledardebatt
          </note>
          <note>
            Förste vice talmannen meddelade att onsdagen den 14 januari kl.
            9.00 skulle partiledardebatt äga rum.
          </note>
          <note>
            Meddelandet hade delats ut till riksdagens ledamöter.
          </note>
          <note>
            6 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            7 § Beslut om ärenden som slutdebatterats den 18 december
          </note>
          <note>
            Punkt 1
          </note>
          <note>
            Punkt 3
          </note>
          <note>
            Punkt 4
          </note>
          <note>
            Punkt 5
          </note>
          <note>
            Punkt 11
          </note>
          <note>
            Punkt 25
          </note>
          <note>
            Punkt 29
          </note>
          <note>
            Punkt 31
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkt 2
          </note>
          <note>
            8 § Samhällsekonomi och finansförvaltning
          </note>
          <note>
            Föredrogs
          </note>
          <note type="speaker">
            Anf. 1 ANN-CHARLOTTE HAMMAR JOHNSSON (m):
          </note>
          <note>
            Herr talman! Finansutskottets betänkande 2 om samhällsekonomi
            och finansförvaltning omfattar en uppräkning av myndigheter inom
            ekonomistyrning och finansförvaltning. Men även anslag som rör
            offentlig statistik och arbetsgivarfrågor inom statliga verksamheter
            ingår. Ungefär hälften av myndigheterna inom utgiftsområdet är
            styrelsemyndigheter såsom Finansinspektionen, Riksgäldskontoret,
            Premiepensionsmyndigheten, Statens pensionsverk, Statens fastighetsverk,
            Fortifikationsverket och Arbetsgivarverket.
          </note>
          <note>
            Inom det ekonomiska området finner vi Konjunkturinstitutet, Nämnden
            för offentlig upphandling och Finanspolitiska rådet. En viktig
            samhällsfunktion berörs i betänkandet. Det är finansmarknaden,
            vilken kommit att gå från en undanskymd position till att nu stå
            i fokus för hela den globala ekonomin.
          </note>
          <note>
            Herr talman! I betänkandet finns två reservationer, en från Vänsterpartiet
            angående lägenhetsregister och en från Socialdemokraterna om skyddsvärd
            skog. I betänkandet finns också fyra särskilda yttranden, varav
            ett gemensamt från Socialdemokraterna, Vänsterpartiet och Miljöpartiet
            angående krisberedskap i betalningssystemet. Dessutom finns ett
            gemensamt angående anslagen för 2009.
          </note>
          <note type="speaker">
            Anf. 2 SONIA KARLSSON (s):
          </note>
          <note>
            Herr talman! Jag vill börja med att yrka bifall till reservation
            2.
          </note>
          <note>
            I förra årets debatt angående utgiftsområde 2 Samhällsekonomi
            och finansförvaltning tog jag särskilt upp den amerikanska bolånekrisens
            effekter på ekonomin. Jag efterfrågade att regeringen skulle ta
            sitt ansvar och informera om effekterna av den amerikanska krisen
            för svensk ekonomi. Från oppositionens sida hade vi vid flera
            tillfällen bett regeringen hålla oss informerade om utvecklingen
            men inte fått gehör.
          </note>
          <note>
            Utskottsmajoriteten svarade att utskottet förutsatte att regeringen
            i en situation av omfattande finansiell instabilitet skulle informera
            och samråda med riksdagen. Jag framhöll att vi socialdemokrater
            då liksom nu var beredda att ta vårt ansvar vid en krissituation.
            Men det är möjligt bara om regeringen håller oppositionspartierna
            informerade om förhållandena i den finansiella sektorn.
          </note>
          <note>
            Tyvärr tog inte regeringen den utsträckta handen från oss i oppositionen.
            Så sent som den 15 april i år, vid debatten om vårpropositionen,
            raljerade Anders Borg att alla gör bedömningen att vi står inför
            en avmattning men att ingen annan än Pär Nuder delade Thomas Östros
            bedömning att Sverige står inför en nära förestående bankkris.
          </note>
          <note>
            Med facit i hand vet vi att Thomas Östros och Pär Nuder hade
            rätt. Anders Borg står nu där med banken Carnegie, en bankgaranti
            som inte fungerar som det var tänkt och företag som riskerar att
            gå i konkurs på grund av brist på krediter.
          </note>
          <note>
            Herr talman! Jag fick inget gehör för ett år sedan. Men jag kan
            konstatera att det är ett ganska luttrat finansutskott som under
            denna höst har fått göra åtskilliga snabbehandlingar av propositioner
            som har lämnats med kort varsel, och med ännu kortare motionstider,
            för att sedan med hög hastighet passera kammaren. Sammantaget
            har finansutskottet behandlat fem propositioner med anledning
            av den omfattande finansiella instabiliteten i världen som direkt
            påverkar Sverige, vår ekonomi och den finansiella marknaden.
          </note>
          <note>
            De beslutsunderlag som har presenterats för riksdagen har i flera
            fall haft påtagliga brister och varit dåligt underbyggda. Det
            har inneburit ytterligare arbete för alla inblandade här i riksdagen,
            och åtgärderna har i vissa fall inte heller gett det resultat
            som var avsett. Det gäller exempelvis bankgarantin. Trots att
            propositionen om stabilitetsstärkande åtgärder för det svenska
            finansiella systemet behandlades under stor brådska här i riksdagen,
            med beslut den 29 oktober, har fortfarande bara en av de fyra
            systemviktiga storbankerna anslutit sig till bankgarantin. Det
            tog tre dagar för riksdagen att få detta program på plats. Men
            sedan dess har väldigt lite hänt. Väldigt få banker har gått med
            i garantiprogrammet.
          </note>
          <note>
            Jag menar att detta är mycket bekymmersamt. Regeringens oförmåga
            att hantera bankgarantiprogrammet resulterar i ökade kostnader
            för privatpersoner och företag.
          </note>
          <note>
            Så sent som i tisdags hade vi i finansutskottet och näringsutskottet
            en utfrågning med anledning av propositionen om stärkta insatser
            för fordonsindustrin, där representanter från underleverantörerna
            till fordonsindustrin deltog. De redovisade att företagens svåra
            läge när det gäller likviditeten beror på kundernas mycket stora
            volymneddragningar och bankernas fortsatta restriktivitet när
            det gäller finansiering av rörelsekapital. De visade med isande
            tydlighet att bankerna inte fungerar normalt och att det är mycket
            bråttom. Många i grunden stabila och solida företag riskerar att
            gå i konkurs för att kreditmarknaden inte fungerar. För vissa
            företag handlar det om dagar, inte veckor, innan en lösning måste
            komma på plats för att konkurser på grund av brist på krediter
            ska undvikas.
          </note>
          <note>
            Vi föreslog redan i november ett omfattande stimulanspaket på
            17 miljarder kronor för 2008 och 2009 som syftar till att undvika
            en djup och långdragen lågkonjunktur, men också till att investera
            i kompetens och grön omställning, och vi har därefter föreslagit
            ytterligare investeringar som ryms väl inom Konjunkturinstitutets
            rekommendationer.
          </note>
          <note>
            Herr talman! Vi socialdemokrater anser att Finansinspektionen
            behöver 12 miljoner kronor i ytterligare resurser. De extra resurserna
            ska användas för att säkerställa att Finansinspektionen under
            de kommande åren kan genomföra sitt grundläggande uppdrag, som
            omfattar tillsyn, reglering och tillståndsgivning inom den finansiella
            sektorn. Utvecklingen under hösten visar att det är av yttersta
            vikt att finansmarknaden fungerar väl. Sedan budgeten lades fram
            har Finansinspektionen fått ytterligare uppgifter på grund av
            finanskrisen och de beslutade åtgärderna för att stabilisera det
            svenska finansiella systemet, vilket ytterligare understryker
            behovet av extra resurser.
          </note>
          <note>
            Även Riksgäldskontoret har på grund av finanskrisen fått ytterligare
            betungande arbetsuppgifter, inte minst på grund av bankgarantin.
            Det är förändringar som vi socialdemokrater anser motiverar förändringar
            i Riksgäldens styrelse. Genom beslutet den 29 oktober gavs Riksgälden
            möjlighet att besluta om stödåtgärder till kreditinstitut som
            inte begränsas till något belopp. Det ger Riksgälden synnerligen
            omfattande befogenheter. Vi socialdemokrater anser att dessa nya
            befogenheter måste mötas av förändringar i Riksgäldens styrelse
            så att den får en parlamentarisk representation.
          </note>
          <note>
            Enligt uppgift ska regeringen i dag utse tre nya styrelseledamöter,
            37 arbetsdagar efter det att beslutet om Riksgäldens utökade befogenheter
            fattats. Regeringen har under denna höst lämnat fem extra propositioner
            som man har begärt att riksdagen ska snabbehandla, men själv tar
            regeringen 37 dagar på sig att för att utse tre ledamöter till
            Riksgäldens styrelse! Vi förutsätter att styrelsen kompletteras
            så att vi får en parlamentarisk insyn. Allt annat är oacceptabelt
            med hänsyn till det jättebelopp på 1 500 miljarder kronor som
            nu hanteras av Riksgälden.
          </note>
          <note>
            Jag vill också kommentera att regeringen i budgetpropositionen
            inte föreslår åtgärder för att förstärka krisberedskapen i det
            svenska betalningssystemet. Finansutskottet behandlade i våras
            Riksrevisionens granskning av krisberedskapen i det svenska betalningssystemet.
            Granskningen visade på allvarliga svagheter och brister. Vi framhöll
            då vikten av att åtgärda problemen och att regeringen senast i
            budgetpropositionen för 2009 borde återkomma till riksdagen med
            information om vidtagna och planerade åtgärder.
          </note>
          <note>
            Regeringen skriver visserligen att den ser allvarligt på problemet
            men hänvisar till att frågan bereds i Regeringskansliet.
          </note>
          <note>
            Vi anser att nivån på krisberedskapen i betalningssystemet är
            tydligt kopplad till stabiliteten på finansmarknaderna och till
            samhällsekonomins funktionssätt. Det är mycket viktigt att säkerställa
            en tillräcklig krisberedskap inom detta samhällsviktiga område.
            Därför är det allvarligt att regeringen dröjer med att ta fram
            åtgärder för att förstärka krisberedskapen i det svenska betalningssystemet.
            Denna tidsutdräkt i en mycket viktig fråga är anmärkningsvärd.
          </note>
          <note type="speaker">
            Anf. 3 ULLA ANDERSSON (v):
          </note>
          <note>
            Herr talman! Jag vill börja med att tacka Sonia Karlsson för
            en mycket bra beskrivning av vad som har hänt under den här hösten.
          </note>
          <note>
            Jag är lite oroad över den mediala bild av finansministern som
            nu ges. Han hyllas och har till och med har fått en pepparkaksgubbe
            bakad efter sig. Jag tycker att det är väldigt märkligt. Vi har
            faktiskt en finansminister som har blundat och inte velat se alla
            de tecken på lågkonjunktur och finanskris som funnits. Tyvärr
            har vi också en majoritet i finansutskottet som verkar vara lika
            blind.
          </note>
          <note>
            Jag tänkte dock framför allt prata om Konjunkturinstitutet, en
            myndighet som ligger under det här utgiftsområdet.
          </note>
          <note>
            Regeringen har ju genomdrivit en rad nedläggningar av myndigheter,
            och andra har fått kraftigt minskade anslag. Detta har man motiverat
            på olika sätt, främst med att det skulle handla om ekonomisk effektivitet.
            Vi kan dock konstatera att regeringens val av myndigheter uppvisar
            en mycket tydlig ideologisk agenda. De myndigheter som lagts ned
            är nämligen sådana som arbetat med kunskapsutveckling och politikuppföljning
            i för dem som arbetar viktiga frågor som arbetsmiljö, säkerhet
            och välbefinnande på arbetsplatsen. Exempelvis har Arbetsmiljöverket
            drabbats, och Arbetslivsinstitutet har lagts ned.
          </note>
          <note>
            Regeringen har dock inte visat några planer på en översyn av
            de myndigheter som bedriver verksamhet utifrån helt andra utgångspunkter.
            Särskilt anmärkningsvärd är de dubbla standarder som gäller regeringens
            syn på myndigheters opinionsbildande arbete. För två år sedan
            ansåg Mats Odell att en utredning behövdes därför att myndigheter
            i för stor utsträckning tillåtits bedriva opinionsbildning och
            att det därför skulle behövas tydligare gränser för vad som bör
            vara myndighetsuppgifter och vad som bör vara förbehållet den
            politiska och allmänna opinionsbildningen eller marknadsekonomin.
            Samtidigt har regeringen tydligt uttryckt att den gillar ideologiska
            synpunkter. Till exempel har Anders Borg gjort så när Konjunkturinstitutet
            har uttalat sig. Konjunkturinstitutet har också blivit en väldigt
            opinionsbildande myndighet, och detta helt utifrån ett marknadsliberalt
            och nationalekonomiskt perspektiv.
          </note>
          <note>
            Vänsterpartiet föreslår att Konjunkturinstitutet läggs ned. Det
            skulle spara pengar. Vi tror också att det skulle bli mer effektivt
            och ge bättre kvalitet på de makroekonomiska bedömningar i Sverige
            om man sammanfogade den kompetens som finns på olika myndigheter.
            I dag har vi Statskontoret, Ekonomistyrningsverket, Riksbanken,
            Finansdepartementet, Arbetsmarknadsdepartementet och troligtvis
            ett antal andra departement och myndigheter som håller på med
            de här frågorna. Det vore intressant att se vad denna verksamhet
            kostar och vad vi faktiskt får ut av den.
          </note>
          <note>
            Vänsterpartiet föreslår alltså att Konjunkturinstitutet läggs
            ned och att en del av de arbetsuppgifter KI utför överförs till
            SCB, som därmed också får höjda anslag.
          </note>
          <note>
            Vidare föreslår vi att Finanspolitiska rådet läggs ned. Detta
            råd kom ju till för att legitimera regeringens politik och passar
            väl in i det förhållningssätt till den ekonomiska politiken som
            fanns i början av 90-talet och som den nuvarande högerregeringen
            står särskilt fast förankrad i. En rad institutionella inslag
            minskar de folkvaldas möjligheter att föra en ekonomisk politik
            för full sysselsättning och bidrar samtidigt till en allmän ekonomisk
            utveckling där löntagarnas positioner på arbetsmarknaden försvagas
            till förmån för arbetsgivarnas.
          </note>
          <note>
            Vi tror att Finanspolitiska rådet blir ytterligare ett organ
            som ska klä regeringens högerpolitik i ett falskt vetenskapligt
            skimmer. Den snäva ekonomiska teoribildning som ligger till grund
            för mycket av dagens etablerade ekonomisk-politiska debatt har
            mycket uppenbara ideologiska utgångspunkter som borde vara föremål
            för en problematiserande samhällsdebatt snarare än att befästas
            i myndighetsform. Vi sparar då in lite mer pengar om vi lägger
            ned Finanspolitiska rådet.
          </note>
          <note>
            Däremot anser vi att Finansinspektionen bör få ytterligare anslag.
            Finansinspektionen har under de två år som jag har suttit i finansutskottet
            fått ett mycket utvidgat uppdrag, bland annat genom olika EU-direktiv
            som de inte har fått kompensation för att utföra. Vi vet att under
            en finanskris finns det stor risk för att brottsligheten ökar.
            Vi menar därför att Finansinspektionen behöver utökade anslag
            av den anledningen. Vi är också väldigt oroliga för konsumentskyddet.
          </note>
          <note>
            Vi föreslår en utökning av Finansinspektionens ram med 10 miljoner
            kronor.
          </note>
          <note type="speaker">
            Anf. 4 GÖRAN PETTERSSON (m):
          </note>
          <note>
            Herr talman! Under hösten har världens politiska församlingar
            utsatts för stora påfrestningar. Den globala finansiella krisen
            har verkligen testat de olika politiska församlingarna runt om
            i världen.
          </note>
          <note>
            Jag är väldigt glad att kunna konstatera att den här församlingen,
            Sveriges riksdag, har bestått testet. Jag tycker att det är ett
            gott betyg till det svenska parlamentet att när det blir väldigt
            svåra situationer lyckas vi, trots oenighet i många frågor, olika
            ideologier och olika väljarbaser, ta oss samman. Jag instämmer
            i den beskrivning som Sonia Karlsson har gett, att finansutskottets
            behandling av de mycket stora och mycket svåra ärendena har gått
            väldigt bra. Och det har gått bra genom att vi har satt landet
            framför smala partiintressen.
          </note>
          <note>
            Jag tycker också att en annan del av det svenska systemet har
            fungerat väldigt bra, och det är det som egentligen är frågan
            för debatten i dag på utgiftsområdet Samhällsekonomi och finansförvaltning,
            nämligen de svenska myndigheterna. De tre myndigheter som har
            varit mest i elden Riksbanken, Riksgälden och Finansinspektionen
            har agerat såväl snabbt, klokt som kraftfullt. De har inom de
            ramar och inom den modell vi har i Sverige med oberoende myndigheter
            agerat väldigt väl, så att vi i denna mycket svåra kris ändock
            så här långt har klarat oss väl.
          </note>
          <note>
            Det blir ofta så i debatten här i kammaren att vi lyfter upp
            det som skiljer, och visst finns det sådant som skiljer i det
            här ämnet också.
          </note>
          <note>
            Det här politikområdet omfattar 11,9 miljarder kronor. I debatten
            här i dag när det gäller ramar kan man konstatera att skillnaden
            mellan den ram som majoriteten har lagt och den ram som Socialdemokraterna
            har lagt är 1 promille, så när det gäller själva ramen är vi väl
            tämligen överens.
          </note>
          <note>
            Däremot finns det en stor skillnad mellan partierna här inne
            i kammaren, och den redovisades väldigt tydligt av Ulla Andersson
            i förra inlägget. Vänsterpartiet vill avskaffa två myndigheter,
            Konjunkturinstitutet och Finanspolitiska rådet. Man framför väldigt
            tydligt att man inte vill ha den typen av kunskap och råd som
            dessa två myndigheter kan bistå med. I det socialdemokratiska
            budgetförslaget och i den socialdemokratiska reservationen finns
            inga invändningar mot dessa två myndigheter. Konjunkturinstitutet
            har också funnits under en socialdemokratisk regering.
          </note>
          <note>
            Jag tycker att det här är en väldigt viktig skillnad, för i dessa
            viktiga frågor som rör hur finanspolitiken fungerar går inte skiljelinjen
            mellan majoriteten och Socialdemokraterna. Vi har emellanåt olika
            syn på vad man ska vidta för åtgärder, och vi representerar delvis
            olika ideologiska inriktningar. Men vi menar väl ändock att politiken
            ska vila på en stabil grund med starka myndigheter som ger gott
            beslutsunderlag till regeringen.
          </note>
          <note>
            Här har nog det rödgröna blocket en intressant hemläxa att göra.
            Är det så att Socialdemokraterna vill täppa igen öronen och hålla
            för ögonen och egentligen låta finanspolitiken bli väldigt mycket
            mer politisk och inte lyssna på råd från kloka myndigheter?
          </note>
          <note type="speaker">
            Anf. 5 ULLA ANDERSSON (v) replik:
          </note>
          <note>
            Herr talman! Det blev till slut lite för mycket när Göran Pettersson
            påstod att finanspolitik inte skulle vara politik. Det är det
            här som är hela problemet med de myndigheter jag har tagit upp.
          </note>
          <note>
            Ekonomisk politik är politik. Det handlar om vilket samhälle
            vi vill bygga, hur samhället ska organiseras. Det handlar om vilka
            frågor som ställs och vilka svar som ges. Visst, det finns ekonomisk
            vetenskap som kan förklara och teoretisera olika modeller, men
            det finns en politisk arena som dessa nationalekonomer många gånger
            beträder som egentligen är förbehållen den ekonomiska politiken,
            alltså vår debatt.
          </note>
          <note>
            Det som är problemet är att man vill göra ekonomisk politik till
            något annat än vad det faktiskt är. Vi har skilda politiska partier
            i Sverige därför att det finns en grundläggande ideologisk skillnad
            i den ekonomiska debatten.
          </note>
          <note>
            Jag tycker att Göran Pettersson kastar sten i glashus. Han anklagar
            Vänsterpartiet för att vilja lägga ned myndigheter som vi menar
            överträder den ideologiska gränsen mycket tydligt, när regeringen
            själv lägger ned myndigheter som jobbar med arbetsmiljö för arbetstagare
            och kallar det för ideologiskt. Kan du förklara det, Göran Pettersson?
          </note>
          <note type="speaker">
            Anf. 6 GÖRAN PETTERSSON (m) replik:
          </note>
          <note>
            Herr talman! Politiken förs i sin högsta potens i den här kammaren.
            Det är här som det ska vara politik. Men politik ska också grundas
            på kunskap och fakta.
          </note>
          <note>
            Jag kan ta några politikområden. När det till exempel gäller
            miljöpolitiken formas den här, men den ska byggas på fakta som
            har tagits fram av vetenskap på stabila myndigheter.
          </note>
          <note>
            På samma sätt är det på det här området, att vi ska ha myndigheter
            och faktaunderlag som vi bygger politiken på. Sedan är det den
            här kammaren som är suverän att använda underlaget hur man vill,
            men att frånsäga sig underlag är en väldigt farlig väg att gå.
          </note>
          <note>
            Jag delar Ulla Anderssons uppfattning att vi inte ska ha myndigheter
            som övertar den politiska rollen och är de ideologiserande. Den
            delen ska ske här. Men sedan har vi olika uppfattningar när det
            gäller Konjunkturinstitutet. Just den ekonomiska forskningen och
            vetenskapen är ett knepigt område. Men själva politiken formas
            i de politiska församlingarna, och myndigheterna förser oss med
            ett gott underlag.
          </note>
          <note type="speaker">
            Anf. 7 ULLA ANDERSSON (v) replik:
          </note>
          <note>
            Herr talman! Man kan säga att Konjunkturinstitutets förhållningssätt
            bygger väldigt mycket på teorin om jämviktsarbetslöshet, alltså
            att det finns någon sorts naturlig nivå där arbetslösheten kan
            ligga, för annars sticker inflationen i väg. Då framställs det
            som att inflation skulle vara mer skadligt än hög sysselsättning
            och massarbetslöshet. Det finns en hel del luckor i denna ekonomiska
            teoribild.
          </note>
          <note>
            20 år tillbaka i Sverige hade vi enligt Konjunkturinstitutet
            en lägre jämviktsarbetslöshetsnivå än vi beräknas kunna ha i dag.
            6 procent beräknade KI för ett tag sedan att arbetslösheten ska
            kunna ligga på. Då kan man säga att allting som hänt sedan 20
            år tillbaka, att vi har fått fler otrygga anställningsformer och
            på olika sätt har avträtt den arbetsmarknadspolitiska arenan,
            egentligen skulle kunna tyda på att vi skulle kunna ha en lägre
            jämviktsarbetslöshet i dag enligt jämviktsarbetslöshetsmodellen.
            Men det har vi faktiskt inte. Det finns alltså stora hål i de
            här teoretiska modellerna. Ett annat problem med dessa teoretiska
            modeller är att de helt saknar ett maktperspektiv.
          </note>
          <note>
            Det kanske inte är så konstigt att Göran Pettersson står och
            försvarar de här modellerna, eftersom en teoretisk modell som
            alltid pekar ut de härskande som de mest lämpliga att härska självklart
            alltid blir mest rumsren och därmed också får större stöd än en
            teori som pekar ut en annan maktordning. Eller hur?
          </note>
          <note>
            Ekonomisk politik handlar om just politik. Vi ska ha underlag,
            men de ska inte ta politisk ställning eller i ett vetenskapligt
            skimmer lägga fram sådant som är politik och inget annat. Det
            är en fara i den utveckling som vi har haft under lång tid.
          </note>
          <note type="speaker">
            Anf. 8 GÖRAN PETTERSSON (m) replik:
          </note>
          <note>
            Herr talman! Det var många starka synpunkter. Vissa låg utanför
            utgiftsområdet, så de lämnar jag därhän.
          </note>
          <note>
            Jag ser framför mig att det är viktigt i sådana här stora frågor
            att man har en mångfald också i de olika synpunkterna. Vänsterpartiet
            föreslår att man ska lägga ned Konjunkturinstitutet och föra ihop
            det till en myndighet. Det finns många fördelar med att föra ihop
            och få en rationalitet, men just när det gäller rådgivning och
            underlag i viktiga frågor tror jag att det finns en styrka också
            i mångfalden.
          </note>
          <note>
            Ulla Andersson lyfter fram ett antal andra perspektiv där vi
            har myndigheter som tittar på det så att vi även får den typen
            av andra vinklingar på ärenden.
          </note>
          <note>
            Jag kan bara konstatera att i detta ärende rörande Konjunkturinstitutet
            tycker regeringen och Socialdemokraterna lika och Vänsterpartiet
            annorlunda.
          </note>
          <note type="speaker">
            Anf. 9 PER ÅSLING (c):
          </note>
          <note>
            Herr talman! Finanspolitiken har flera uppgifter, men dess allra
            viktigaste syfte är att säkerställa hållbarheten i de offentliga
            finanserna. I Sverige vet vi alltför väl hur det kan gå om detta
            inte upprätthålls. Skenande underskott och statsskuld, försämrad
            kredit och trovärdighet och hög varierande inflation är något
            vi absolut inte vill återuppleva. Erfarenheterna från det tidiga
            90-talets kris blev en väckarklocka. Hur skulle vi se till att
            det inte upprepades? blev per automatik den fråga som ställdes.
          </note>
          <note>
            Lösningen blev att binda upp politiken genom ett strikt, tydligt,
            öppet och trovärdigt ramverk för de offentliga finanserna. I dag
            har vi överskottsmål, budgetmarginaler och ramverk för utgiftstak.
            Även det penningpolitiska ramverket stramades upp. Riksbanken
            fick en oberoende ställning och uppdraget att värna prisstabiliteten.
          </note>
          <note>
            Dessa institutionella förändringar har gjort den ekonomiska politiken
            mer förutsägbar och tydlig och minskat den osäkerhet som tidigare
            rådde bland hushåll och företag. Som en följd har vi kunnat åtnjuta
            makroekonomisk stabilitet och kunnat amortera på statsskulden,
            återupprättat förtroendet för svensk ekonomi och skapat förutsättningar
            för att hantera den ogynnsamma demografiska utvecklingen.
          </note>
          <note>
            Herr talman! Ett huvudskäl för ett strikt finanspolitiskt ramverk
            och sunda offentliga finanser är att ha handlingsutrymme i krislägen.
            I dag skördar vi frukterna av de reformer som initierades och
            iscensattes under det sena 90-talet. Tack vare våra mål och regler
            kan vi nu när vi som bäst behöver det bedriva en politik som syftar
            till att öka efterfrågan och underlätta omställningen på arbetsmarknaden.
            Vi kan möta nedgången utan att tvingas till skattehöjningar och
            utgiftsnedskärningar. Till skillnad från många av våra europeiska
            grannländer kan vi dessutom stimulera ekonomin utan att den långsiktiga
            hållbarheten i de offentliga finanserna hotas.
          </note>
          <note>
            Det är dock viktigt att spara på krutet och att vidta rätt åtgärder
            vid rätt tidpunkt. Förtroendet för den ekonomiska politiken är
            A och O för att våra åtgärder ska kunna vara trovärdiga och få
            önskad effekt. Vi vet dessutom sedan tidigare att de svenska statsfinanserna
            är mycket konjunkturkänsliga. Viss försiktighet är således påkallad,
            vilket är precis i linje med den förda politiken.
          </note>
          <note>
            Herr talman! Låt mig mot denna bakgrund peka på ett område i
            propositionen som vi nu behandlar. Regeringen föreslår nu att
            det för politikområdena Effektiv statsförvaltning och Finansiella
            system och tillsyn införs ett nytt övergripande mål som bland
            annat innebär att det finansiella systemet ska vara effektivt
            och tillgodose såväl samhällets krav på stabilitet som konsumenternas
            intresse av ett gott skydd, att reglering och tillsyn ska bidra
            till förtroendet för den finansiella sektorn och att kostnaderna
            för statsskulden långsiktigt minimeras samtidigt som risken i
            förvaltningen beaktas.
          </note>
          <note>
            Genom att ta ansvar skapar vi utrymme för handlingskraft i dag
            och i framtiden.
          </note>
          <note>
            Avslutningsvis yrkar jag bifall till utskottets förslag.
          </note>
          <note type="speaker">
            Anf. 10 CARL B HAMILTON (fp):
          </note>
          <note>
            Herr talman! Min present till kammaren är att jag ska vara ganska
            kortfattad.
          </note>
          <note>
            Det var någon här som sade att det fanns en bristande förmåga
            att hantera förhållandena i den finansiella sektorn. Man får dock
            skilja på den svenska finansiella sektorn och den amerikanska.
            Den amerikanska bolånekrisen byggde på att det var en affärsidé
            att mörka de risker som fanns. Att utifrån det titta på den finansiella
            sektorn i Sverige och komma till insikt i den tsunami som sedan
            drabbade oss är att gå lite långt, tycker jag.
          </note>
          <note>
            Vi står inte inför en bankkris i Sverige. Det är viktigt att
            konstatera. De svenska bankerna har klarat sig. Carnegie föll
            på eget grepp och hade fallit med eller utan bolånekris. Jag tror
            personligen att de antagligen inte blivit räddade om det inte
            varit en så labil övergripande situation.
          </note>
          <note>
            När det gäller bankgarantierna vet de som har talat om detta
            tidigare att regeringen och vi andra på den borgerliga kanten
            i utskottet hela tiden har kritiserat EU-nivån för att man inte
            har kommit fram till ett rimligt och bra beslut.
          </note>
          <note>
            Det som skett med Konjunkturinstitutet är mycket intressant.
            Man är i dag mycket mer självständig gentemot regeringen än vad
            man var för låt oss säga tio år sedan. Då var man Finansdepartementets
            förlängda arm. Det är man inte i dag. Finansministern blir förargad
            när man gör budgetprognoser och i andra avseenden visar sig självständig.
            Jag tycker att det är bra. Konjunkturinstitutet har i den meningen
            gått åt rätt håll.
          </note>
          <note type="speaker">
            Anf. 11 EMMA HENRIKSSON (kd):
          </note>
          <note>
            Herr talman! Det ärende som vi debatterar i dag, Samhällsekonomi
            och finansförvaltning, innehåller det utgiftsområde som berör
            frågor för vilka de flesta medborgare i vårt land i vanliga fall
            känner: Det där är nog viktigt och bra, men det är inget som berör
            mig i min vardag.
          </note>
          <note>
            Den här hösten har dock visat att det här är något som mycket
            påtagligt berör oss alla i vår vardag.
          </note>
          <note>
            Jag tänkte säga något kort om några av de områden som ligger
            inom de 11,9 miljarderna i budgeten. Finansinspektionen och Riksgäldskontoret
            har båda varit uppe, men jag skulle också vilja diskutera staten
            som arbetsgivare och vikten av att vi har tydliga mål och ambitioner
            på detta område.
          </note>
          <note>
            Jag håller helt och hållet med de tidigare talare som har lyft
            upp vikten av att Finansinspektionen har tillräckliga resurser
            för sin verksamhet. Det anser även regeringen som i budgeten har
            höjt anslaget med 3,3 miljoner till 227,8 miljoner, bland annat
            för att sätta fokus på det som Ulla Andersson tog upp, nämligen
            konsument- och tillsynsfrågorna.
          </note>
          <note>
            Regeringen har också under hösten berättat att man avser att
            återkomma i en tilläggsproposition under våren när man vet vilka
            ytterligare resurser som Finansinspektionen behöver.
          </note>
          <note>
            För att det ska vara rätt resurser och för att de ska användas
            på ett effektivt sätt har man gett Statskontoret i uppdrag att
            utreda hur resurserna används och hur mycket extra resurser som
            eventuellt kan behövas.
          </note>
          <note>
            Samma sak gäller för Riksgäldskontoret. Även deras resurser kommer
            att ses över och regeringen kommer att återkomma med en tilläggsproposition
            under våren. Det tycker jag är viktigt att ha med sig.
          </note>
          <note>
            Jag vill också kort beröra staten som arbetsgivare och vikten
            av den rollen.
          </note>
          <note>
            Det är viktigt att staten har höga ambitioner att vara en god
            arbetsgivare med höga ambitioner för jämställdhet, lönenivåer,
            hälsa och kompetens hos personalen och när det gäller att ha en
            mångfald bland sina anställda.
          </note>
          <note>
            Jag är glad att kunna konstatera att man faktiskt har förbättrat
            sig på de målområden som finns. När det gäller till exempel jämställda
            löner är det fortfarande upprörande att kvinnor anställda i staten
            har i genomsnitt 13,9 procent lägre lön än män, men utvecklingen
            går ändå åt rätt håll. Siffran var 14,3 procent ett år bakåt.
            Går vi tillbaka till 2000 var det så mycket som 17,7 procent lägre
            lön för kvinnor.
          </note>
          <note>
            Rensar man det som är högre lön på grund av olika ansvar och
            olika befattningar återstår det 1 procent som är oförklarlig 2007.
          </note>
          <note>
            Det var 1,1 procent året innan. Två år bakåt var det hela 1,7
            procent. Vi ser att det går åt rätt håll.
          </note>
          <note>
            Med det yrkar jag bifall till förslagen i betänkandet.
          </note>
          <note>
            Överläggningen var härmed avslutad.
          </note>
          <note>
            9 § Allmänna bidrag till kommuner
          </note>
          <note>
            Föredrogs
          </note>
          <note type="speaker">
            Anf. 12 ANN-CHARLOTTE HAMMAR JOHNSSON (m):
          </note>
          <note>
            Herr talman! Finansutskottets betänkande FiU3, utgiftsområde
            25, handlar om statens bidrag till kommuner och landsting samt
            bidrag och avgifter i systemet för kommunalekonomisk utjämning,
            vilket utgör den största delen av utgiftsområdet.
          </note>
          <note>
            I betänkandet tar riksdagen ställning till de mål som regeringen
            har satt upp för att skapa goda och likvärdiga ekonomiska förutsättningar
            för kommuner och landsting som bidrar till en effektiv kommunal
            verksamhet med hög kvalitet.
          </note>
          <note>
            Även bidrag för utjämning av LSS-kostnader och finansiering av
            två ideella föreningar på det kommunalekonomiska området återfinns
            inom utgiftsområdet.
          </note>
          <note>
            De totala anslagen för området uppgår 2009 till drygt 67 miljarder
            kronor.
          </note>
          <note>
            Herr talman! I betänkandet finns tre reservationer från Socialdemokraterna
            och Vänsterpartiet samt tre särskilda yttranden från Socialdemokraterna,
            Vänsterpartiet och Miljöpartiet.
          </note>
          <note type="speaker">
            Anf. 13 TOMMY TERNEMAR (s):
          </note>
          <note>
            Herr talman! Fredagen den 12 december var jag med på en samling
            med flera av kommunstyrelseordförandena och representanter för
            landstinget i Värmland.
          </note>
          <note>
            Vi gick igenom läget för dessa kommuner och för landstinget.
            Det var ingen munter tillställning.
          </note>
          <note>
            Jag ska ge några exempel.
          </note>
          <note>
            I Arvika kommun är över 1 000 personer i fordonsindustrin varslade.
            De flesta varslen övergår nu i rena uppsägningar. Av de varslade
            är det över 200 unga metallare som inte är med i a-kassan. De
            är nu tvingade att gå till kommunen för att söka socialbidrag.
          </note>
          <note>
            I Storfors kommun är man tvungen att höja kommunalskatten, inte
            för att höja kvaliteten på kommunala välfärdstjänster utan för
            att rädda den verksamhet som man bedriver i dag.
          </note>
          <note>
            Kommun efter kommun redovisade hur fler och fler kommuninvånare
            nu tvingas söka socialbidrag för att klara sig.
          </note>
          <note>
            Nära nog samtliga kommuner rapporterade att de kommer att säga
            upp personal under år 2009.
          </note>
          <note>
            Landstinget i Värmland höjer landstingsskatten. Trots det är
            de tvungna att minska personalstyrkan med 400 anställda.
          </note>
          <note>
            Det besked jag fick med mig efter den här träffen var att den
            borgerliga regeringen måste lämna ett tydligt besked om hur det
            blir med statsbidragen för år 2010. Om det inte kommer ett positivt
            besked kommer fler och fler kommuner och landsting att tvingas
            minska sin personalstyrka för att klara ekonomin.
          </note>
          <note>
            Herr talman! I dag talar inte bara vi socialdemokrater, Miljöpartiet
            och Vänsterpartiet om nödvändigheten av mer ekonomiska resurser
            till kommuner och landsting. Expert efter expert har talat om
            nödvändigheten av att kommuner och landsting får ekonomiskt tillskott
            för att klara och inte förvärra den lågkonjunktur som vi nu befinner
            oss i.
          </note>
          <note>
            Herr talman! Den 19 november ställde sig majoriteten i riksdagen
            bakom regeringens budgetförslag för år 2009. Det innebär att vårt
            förslag har fallit och att vi inte kan yrka bifall till det. Socialdemokraternas
            förslag för kommuner och landsting är 5 miljarder mer år 2009
            och 5 miljarder mer år 2010 än regeringens förslag.
          </note>
          <note>
            Vi socialdemokrater ser med stor oro på kommunernas ekonomiska
            utveckling. När kommunernas ekonomi försämras vet vi att det går
            ut över välfärden som skola, vård och omsorg. Det drabbar alltså
            barn, unga och gamla.
          </note>
          <note>
            Den borgerliga regeringen bär just nu ett stort ansvar för den
            försvagade ekonomin i kommuner och landsting.
          </note>
          <note>
            Genom att man har prioriterat stora skattesänkningar framför
            välfärd står nu kommunerna sämre rustade för konjunkturnedgången
            än vad de annars hade gjort.
          </note>
          <note>
            Nedskärningar i a-kassan innebär att fler och fler personer måste
            söka socialbidrag, som jag tidigare nämnde. Det gäller också alla
            dem som nu utförsäkras från sjukpenning och aktivitets- och sjukersättning.
          </note>
          <note>
            Trots att dessa kostnader drabbar kommunerna är det kanske ändå
            inte det som är värst. Det värsta är att enskilda individer nu
            drabbas och får se sin ekonomi slås i spillror.
          </note>
          <note>
            Herr talman! Jag ska gå över till att nämna några förslag ur
            den socialdemokratiska motionen.
          </note>
          <note>
            Vi vill satsa medel på bättre kvalitet och tillgänglighet i sjukvården.
            Vi vill förstärka personalens kompetens inom äldreomsorgen. Vi
            vill satsa på lärlingsutbildning och sommarjobb för ungdomar.
          </note>
          <note>
            Vi avsätter medel för en solidaritetsbonus för de kommuner som
            har tagit emot flyktingar i eget boende.
          </note>
          <note>
            Ett kvalitetsprogram för grundskolan bör genomföras och vi bör
            ha fler platser i komvux. Klimatinvesteringsprogrammet bör fortsätta.
          </note>
          <note>
            Herr talman! Vi föreslår en allmän förskola för alla treåringar.
            Den ska vara avgiftsfri tre timmar per dag. För att hjälpa barnen
            till en bra skolstart föreslår vi socialdemokrater 200 miljoner
            till mer personal i förskolan.
          </note>
          <note>
            Vi föreslår också 50 miljoner i statsbidrag för särskilda insatser
            i kommuner och landsting vid till exempel naturkatastrofer.
          </note>
          <note>
            Vi satsar också på upprustning av miljonprogrammens bostäder
            för ungdomar och äldre.
          </note>
          <note>
            Herr talman! När vi nu ser att arbetslösheten ökar dramatiskt
            kommer vi socialdemokrater, förutom vårt budgetförslag och vårt
            stimulanspaket, som innehåller mer pengar till kommunsektorn,
            att följa utvecklingen väldigt noga. Vi socialdemokrater kommer
            inte att tveka att ge ytterligare resurser till kommunsektorn.
          </note>
          <note>
            Sveriges Kommuner och Landsting, SKL, har skrivit ett brev till
            finansministern. De skriver:
          </note>
          <note>
            De tysta varslen börjar nu verkställas bland Sveriges kommuner
            och lansting. Det vill säga att anställda som inte har fast anställning
            exempelvis i äldreomsorg, förskola eller skola, inte får sina
            kontrakt förlängda.
          </note>
          <note>
            Orsaken är bland annat, skriver de, den frysning av statsbidragen
            till kommuner och landsting för 2009 som regeringen föreslagit.
            Regeringen har heller inte uttalat några ambitioner för en uppräkning
            av statsbidragen 2010. Den självklara frågan till de borgerliga
            ledamöterna i finansutskottet blir: Vilket besked ska ni lämna
            till kommunal- och landstingspolitikerna? Ni har chansen att lämna
            ett besked i dag.
          </note>
          <note>
            Jag citerar vidare ur SKL:s brev: Konjunkturavmattningen visar
            sig nu i de budgetar för 2009 som kommuner och landsting fattar
            beslut om. Enligt den ekonomiska rapport SKL presenterade i oktober
            kommer hälften av landstingen att tvingas minska sin verksamhet
            för att klara balanskravet nästa år. Uppskattningsvis beräknar
            ett 60-tal kommuner och hälften av landstingen att de redan i
            år får underskott och har således ett mycket besvärligt utgångsläge
            inför 2009.
          </note>
          <note>
            I sitt brev vill SKL ha ett tillskott på ytterligare 3 miljarder
            för 2009 och 8 miljarder för 2010. De vill att tillskottet ska
            vara varaktigt om det ska få effekt i form av fler jobb.
          </note>
          <note>
            Som tidigare kommunstyrelseordförande vet man vad sämre ekonomi
            för kommuner och landsting innebär i form av försämringar i välfärden.
            Det drabbar barnen i skolan, det drabbar dem i vården och det
            drabbar de äldre i äldreomsorgen. Frågan blir, återigen: Kommer
            ni borgerliga ledamöter att ge SKL ett klart besked om vad som
            ska gälla för kommuner och landsting 2010? Om ni är tysta kommer
            ni att späda på lågkonjunkturen och vi missar massor av arbetstillfällen
            inom offentlig sektor. Det finns de som menar att det kan röra
            sig om över 20 000 jobb i offentlig sektor. I morse kunde vi på
            nyheterna höra att tusen personer riskerar att sägas upp vid Karolinska
            sjukhuset.
          </note>
          <note>
            Herr talman! Jag vill avsluta med att yrka bifall till vår reservation
            nr 1 och reservation nr 3. Dessutom hoppas jag att de borgerliga
            ledamöterna läser vårt särskilda yttrande som vi socialdemokrater
            lämnat i detta betänkande så att de får idéer och kraft för att
            kunna hjälpa kommuner och landsting.
          </note>
          <note type="speaker">
            Anf. 14 ALICE ÅSTRÖM (v):
          </note>
          <note>
            Herr talman! Vi går nu in i årets sista debatter, men för mig
            är det här min allra första debatt som ledamot i finansutskottet.
          </note>
          <note>
            Jag har följt och följer finansoron med alla varsel och situationen
            i kommuner och landsting. Det är nyheter som inte kan ha undgått
            någon, inte heller dem som inte sitter i finansutskottet.
          </note>
          <note>
            Döm därför om min förvåning, herr talman, när jag läste betänkandet
            då jag skulle förbereda mig för denna min första debatt som ledamot
            i finansutskottet. Betänkandet inleds med politikens allmänna
            inriktning. Det står: Regeringen anför i budgetpropositionen att
            den ekonomiska situationen för kommunsektorn som helhet har förbättrats
            avsevärt under de senaste åren. Under 20052007 har kommunerna
            och landstingen sammantaget redovisat ett resultat före extraordinära
            poster på mellan 13 och 15 miljarder kronor. Det har därmed varit
            möjligt att höja ambitionsnivån i de kommunala verksamheterna.
          </note>
          <note>
            Jag får erkänna att jag redan där började känna att det inte
            riktigt stämmer med den bild jag fått när jag följt debatten.
            Men snäll som man är i juletid tänkte jag att det är en beskrivning
            av budgetpropositionen, och det var ju ett tag sedan den lades
            fram. Även om den var överdriven i sin beskrivning av hur bra
            ekonomin egentligen var så var krisen kanske inte så djup. Jag
            tänkte därför att jag får väl fortsätta att läsa och inte döma
            ut finansutskottets majoritet utifrån den texten.
          </note>
          <note>
            Jag fortsatte alltså att förbereda mig och tittade längre fram
            i betänkandet. Då kom jag givetvis fram till finansutskottets
            ställningstagande. Det är det ställningstagande som majoriteten
            i finansutskottet precis har ställt sig bakom och alltså det som
            är grunden. I betänkandet står följande: Regeringens politik för
            fler jobb och minskat utanförskap ger resultat och bidrar därmed
            till en positiv utveckling i kommunernas och landstingens ekonomi.
          </note>
          <note>
            En positiv utveckling i kommunernas och landstingens ekonomi
            alltså. Här börjar det, herr talman, bli svårt att förstå vad
            det var jag skulle debattera i dag. Samtidigt har vi, precis som
            föregående talare sade, brevet från Sveriges Kommuner och Landsting.
            Det är underskrivet av Anders Knape, en moderat politiker, och
            beskriver tydligt situationen i kommunerna och landstingen. Det
            gick inte ihop med finansutskottets ställningstagande, som majoriteten
            precis har justerat och står bakom när vi ska rösta om det senare
            i dag.
          </note>
          <note>
            När man vaknar på morgonen och får fler nyheter om neddragningar
            inser man att situationen är värre än man någonsin kunnat tänka
            sig. Senast i dag på morgonen kom ett litet TT-meddelande som
            sade att nio av tio kommuner har upplevt varsel från offentliga
            eller privata arbetsgivare. Var fjärde kommun har problem med
            beredskapen för att möta finanskrisen. Åtta av tio kommunchefer
            tror i stället att man måste banta den egna personalstyrkan. Dessutom
            väntar sig nästan alla kommuner som deltog i undersökningen minskade
            skatteintäkter och ökade socialbidrag. Åtta av tio kommuner efterlyser
            insatser från staten för att kunna möta krisen.
          </note>
          <note>
            Herr talman! När jag läste detta gjorde finansutskottets ställningstagande
            mig väldigt orolig. Den verklighetsbeskrivning som finns i betänkandet
            är långt ifrån den verklighet som finns där ute. Uppenbarligen
            har majoriteten i finansutskottet bestämt sig för en karta, och
            kartan är mycket viktigare än verkligheten. Det väcker stor oro
            ute i landet. Det väcker stor oro hos kommuner och landsting.
            Och framför allt väcker det stor oro hos alla de människor som
            inser att de kanske kommer att få lämna sina jobb.
          </note>
          <note>
            Det handlar inte om kronor och ören, vilket föregående talare
            också tog upp, eller om kommuners och landstings budgetar eller
            om överskott eller underskott. Det handlar om välfärden. Det handlar
            om barnomsorgen, om våra barns utbildning, om omsorgen om våra
            äldre. Det handlar om effekterna ute i verksamheterna. När de
            tysta varslen trätt i kraft och timanställda fått gå hem innebär
            det att den personal som finns kvar får jobba ännu hårdare och
            den omsorg som kan ges blir lägre. Det är människor som drabbas
            av majoritetens oförmåga att se problemen.
          </note>
          <note>
            Herr talman! Jag tänker inte beröra Vänsterpartiets förslag när
            det gäller kommunerna eftersom våra förslag redan fallit. De har
            dock lyfts fram i flera tidigare debatter. Jag vill yrka bifall
            till reservation 1 och reservation 2 och speciellt betona reservation
            1. Majoriteten ställer sig inte bakom det förslaget och därför
            får det bli en reservation.
          </note>
          <note>
            Reservation 1 innebär att man ska ha möjlighet att göra en analys
            och kartlägga hur regeringens politik egentligen påverkar kommuner
            och landsting för att skaffa sig ett bra underlag och därmed kunna
            fatta de kloka besluten samt kunna möta de behov som finns i kommuner
            och landsting.
          </note>
          <note>
            Men från majoriteten väljer man att stirra sig blind på kartan
            och säga att vår ekonomi fungerar och att kommuner och landsting
            har fått förbättrade möjligheter. Jag ber er och vädjar nu i juletid:
            Använd ledigheten till att möta folk ute i verkligheten! Återkom
            och var beredda att fatta positiva beslut, så att kommuner och
            landsting kan bedriva den viktiga verksamhet som behövs!
          </note>
          <note>
            (Applåder)
          </note>
          <note type="speaker">
            Anf. 15 CHRISTOPHER ÖDMANN (mp):
          </note>
          <note>
            Herr talman! Sverige står i dag inför flera stora utmaningar.
            Det gäller inte minst kommuner och landsting, som i och med finanskrisen
            och den stundande lågkonjunkturen kommer att stå inför större
            utmaningar än kanske någonsin tidigare.
          </note>
          <note>
            När industrins orderingångar minskar kan man minska arbetstiden
            eller varsla sina anställda. Inom kommuner och landsting har man
            inte alls den möjligheten på samma sätt, därför att orderingångarna,
            det vill säga det som måste göras i kommuner och landsting, kommer
            att vara minst lika stora nästa år som i år. Behoven inom förskolor,
            skolor, äldreomsorg och handikappomsorg kommer att vara minst
            lika stora nästa år som i år.
          </note>
          <note>
            Den ekonomiska krisen, som bidrar till minskade skatteinkomster,
            riskerar att leda till att kommuner och landsting kommer att försöka
            spara genom att minska på personalen. Detta kommer inte att bli
            lyckosamt, bland annat därför att kommunerna redan i dag har oerhört
            slimmade organisationer. Skulle kommuner och landsting minska
            sin personal skulle det leda till försämrad sjukvård, försämrade
            skolor och förskolor och försämrad äldreomsorg. Tyvärr har det
            flaggats för detta på flera håll.
          </note>
          <note>
            Kommuner och landsting är inte i samma situation som 1990. Ytterligare
            besparingar på personalen kommer att leda till färre händer i
            vården, vilket betyder sämre vård och omsorg. Detta menar vi måste
            förhindras. Ska man lyckas med detta måste staten ge kommunerna
            resurser, så att de kan bibehålla och helst fortsätta utveckla
            en hög kvalitet inom verksamheter som har betydelse för våra barn,
            gamla, sjuka och funktionshindrade.
          </note>
          <note>
            Vi har därför i en motion till riksdagen med anledning av den
            snabbt försämrade konjunkturutvecklingen föreslagit stimulansåtgärder
            som innebär att ytterligare 5 miljarder kronor tillförs till kommuner
            och landsting för att möta de här utmaningarna.
          </note>
          <note>
            I en ekonomisk kris är det viktigt att bibehålla grunderna för
            våra samhällsfunktioner men också fortsätta processer som utvecklar
            den viktiga kommun- och landstingssektorn. Dit hör en fortsatt
            satsning på ökad kvalitet, valfrihet och mångfald i de offentligt
            finansierade välfärdstjänsterna. Vi hoppas att arbetet med ökad
            jämställdhet fortsätter i kommunerna och att kulturen får resurser
            till den viktiga plats den har för betydelsen av människors välbefinnande,
            vilket kanske är ännu mer viktigt i kristider.
          </note>
          <note>
            Vi hoppas också att landstingens arbete med att bygga ut den
            klimatsmarta kollektivtrafiken fortsätter. Vi vill se ökade satsningar
            på modersmålsundervisning och på ett solidariskt ansvarstagande
            för flyktingmottagning i kommunerna. Därför tillför vi ekonomiska
            medel till detta. Vi anser också att det behövs en storsatsning
            på fler utbildningsplatser inom vuxenutbildning, folkhögskolor
            och olika yrkesskolor.
          </note>
          <note>
            Det finns flera inslag i den nya regeringens politik som vi kan
            sympatisera med. Dit hör den uttalade viljan att satsa på fler
            jobb, förbättrade villkor för företagande, minskat utanförskap
            och ökad valfrihet i utbudet av välfärdstjänster. Vi stöder också
            att arbetsmarknadspolitiken ses över för att skapa större frihet
            för individen och att fler aktörer släpps in som arrangörer och
            arbetsmarknadsåtgärder.
          </note>
          <note>
            Det vi har reagerat på och kommer att fortsätta att reagera på
            är förslag som går ut över de sämst ställda i samhället, till
            exempel försämringar av ersättningsnivåerna i a-kassan. Vi ser
            också en oroande ökning av antalet utförsäkrade människor, vilket
            kommer att ge kommunerna ytterligare ökade kostnader nästa år.
          </note>
          <note>
            Vi har också ett pågående och växande problem med människor som
            inte får sin privatekonomi att gå ihop i dag. Den gruppen består
            av runt 500 000 människor, men kan bli mycket större framöver
            i takt med den tilltagande konjunkturnedgången.
          </note>
          <note>
            Vi vill också se ett ökat samarbete mellan sociala myndigheter
            och fastighetsägare, så att vräkningar av äldre och barnfamiljer
            kan undvikas. Det finns som sagt mycket saker som kommuner och
            landsting har att bibehålla, utveckla och förbättra.
          </note>
          <note>
            Herr talman! I den kris som vi nu ser, där kommuner och landsting
            har en viktig roll att spela för att motverka de negativa konsekvenserna
            för människor som är i behov av hjälp, är det viktigt att riksdagen
            förstår och vågar fatta de beslut som krävs för att underlätta
            för kommuner och landsting i deras uppdrag, så att de kan motverka
            de negativa konsekvenser som konjunkturavmattningen ger som resultat.
          </note>
          <note>
            Riksdagen har under hösten fattat en rad viktiga beslut för att
            smörja näringsliv och finansiella system. Vi har med en viss stolthet
            talat om att vi minsann har tagit lärdom av 90-talskrisen. Nu
            menar vi att det är dags att visa att vi också har tagit lärdom
            av 90-talskrisen när det gäller kommuner och landsting, de som
            har ansvaret för samhällets viktigaste verksamheter, våra barn,
            ungdomar, äldre och sjuka och de med olika funktionshinder. Det
            är dags, anser vi i Miljöpartiet, att visa att vi tagit lärdom
            av 90-talskrisen också på samhällets mjuka områden och börja smörja
            även dessa verksamheter. Därför föreslår vi att 5 miljarder satsas
            på kommuner och landsting 2009 och ytterligare 7 miljarder 2010.
          </note>
          <note>
            Herr talman! Det är dags att riksdagen visar viljan och att man
            vågar ta ansvar också för samhällets mjuka verksamheter i kommuner
            och landsting. Allt annat kommer att ge oerhörda konsekvenser,
            också för vårt näringsliv, som förutsätter att samhällsfunktionerna
            fungerar.
          </note>
          <note>
            Jag tänkte berätta en historia om en helt ung man som inte var
            speciellt rik. Han hade inte råd att köpa några nya kläder, utan
            var tvungen att laga dem han hade. Han hade mat för dagen, men
            inte så mycket mer. Men han hade drömmar drömmar om att få köpa
            sig fina kläder, drömmar om att ha tillräckligt mycket pengar
            för att kunna resa dit han ville resa, vilket var rätt långt bort
            från Sverige.
          </note>
          <note>
            Så en dag när han var på väg hem träffade han en främling som
            gav honom en börs. I börsen låg ett guldmynt. Det som var så speciellt
            med den här börsen var att när man plockade ur guldmyntet hoppade
            det genast in ett till. Men det förutsatte att man inte köpte
            någonting för pengarna.
          </note>
          <note>
            Den unge mannan tänkte att det här var precis vad han behövde
            ha. Han sprang hem, började plocka ur börsen och fick bara mer
            och mer pengar. Han visste att han inte kunde köpa sig någonting
            för pengarna. Men när han fått tillräckligt mycket skulle han
            göra det. Då skulle han få sina drömmar uppfyllda. Då skulle han
            resa, köpa sig fina kläder och få ett bra liv.
          </note>
          <note>
            Men han kunde inte göra detta. Han fortsatte hela livet att plocka
            av guldpengarna. När han dog hade han sina gamla vanliga slitna
            kläder på sig. Han bodde i sitt gamla slitna hus och hade inte
            unnat sig att resa någonstans i världen.
          </note>
          <note>
            Det sedelärande med det här är att det är jättebra att ha pengar
            på kistbotten, men att man någon gång också ska använda dem. Man
            bör använda dem och ta möjligheten att göra det. Vi menar att
            det i dag är dags för statskassan att börja använda pengarna för
            det som är oerhört viktigt. Det som är absolut viktigt i dag är
            att se till att våra fungerande kommuner och landsting får fungera
            också under de närmaste kristiderna, så att vi på bästa sätt kan
            komma framåt och utåt till nästa högkonjunktur med ny framtidstro.
            Det är oerhört viktigt.
          </note>
          <note>
            Herr talman! Jag avslutar mitt anförande och tackar för de trevliga
            månader i riksdagen som jag varit med om under den här hösten.
            Jag önskar en god och vilsam jul till riksdagens alla ledamöter.
          </note>
          <note type="speaker">
            Anf. 16 ANNA LILLIEHÖÖK (m):
          </note>
          <note>
            Herr talman! Alliansens budget, om vi nu ska uppehålla oss vid
            det förslag vi ska tala om i dag, förstärker kommunernas ekonomi
            med 6,5 miljard per år i snitt de närmaste tre åren. Det är inte
            i form av uppräknade statsbidrag. Det är i form av sänkta kostnader
            genom sänkta arbetsgivaravgifter, som är sänkta för alla, och
            särskilt sänkta arbetsgivaravgifter för ungdomar under 26 år,
            som betyder ytterligare 2,5 miljarder. När fastighetsskatten blir
            en kommunal avgift kommer det att betyda ytterligare 2 miljarder
            om året. Det betyder att kommunernas ekonomi förstärks betydligt
            under de närmaste tre åren.
          </note>
          <note>
            Alliansens satsar också på välfärdstjänster. Jag tycker att det
            är viktigt att vi lyfter fram vad som föreslås. Sjukvårdsmiljarden
            till rehabilitering går till ett område som har varit eftersatt
            och som landstingen inte över huvud taget har ägnat sig åt. Äntligen
            sker någonting här.
          </note>
          <note>
            Det avsätts 1 miljard för sjukskrivningsfrågorna och ytterligare
            1 miljard för att minska köerna. Det har aldrig varit något riktigt
            tryck bakom den frågan förrän nu när alliansen sitter vid makten.
          </note>
          <note>
            Barnomsorgen utvecklas. Valfriheten i barnomsorgen utökas nu
            ytterligare genom barnomsorgspeng. Från och med år 2010 blir det
            allmän förskola för alla treåringar, och kommunerna ersätts med
            440 miljoner på årsbasis. Förskollärare och barnskötare ska ges
            vidareutveckling och kompetensutveckling.
          </note>
          <note>
            Alliansregeringen har redan gett förutsättningar för bättre reda
            i klassrummen och bättre kunskaper. Nu går man vidare genom fortsatt
            vidareutbildning av lärare genom Lärarlyftet. Det handlar om satsning
            på basfärdigheter och nationella prov bland annat med inriktning
            på naturvetenskapliga ämnen. Äntligen ser alliansen till att skolan
            blir den framtidssatsning den ska vara. Även de små pojkarna längst
            bak i klassrummet ska få de kunskaper de behöver inför framtiden.
          </note>
          <note>
            Valfrihet, konkurrens och jämförelser ger kvalitet och effektivitet.
            Alliansen bidrar till uppföljning av redovisning och jämförelser
            för verksamheter inom vård, omsorg och skola så att de ska kunna
            lära av varandra och tjänsterna uppnå den allra bästa möjliga
            kvaliteten.
          </note>
          <note>
            Kommunerna och deras tjänster är nämligen mycket olika. Inte
            bara kvaliteten utan också resultaten skiljer sig mycket åt. Den
            som har höga kostnader behöver inte ha högre kvalitet, och den
            som har låga kostnader har inte säkert lägre kvalitet. Det skriver
            SKL.
          </note>
          <note>
            Avgörande för kommunernas inkomster är emellertid hur många som
            arbetar. Allt annat lika har regeringens jobbpolitik fungerat.
            Bedömningarna skiljer i hur många arbeten det rör sig om. Men
            på sikt handlar det om 60 00070 000 fler jobb.
          </note>
          <note>
            Detta är en varaktig ökning som gäller både i hög- och lågkonjunktur.
            Tack vare en sådan politik har nu kommunerna kunnat satsa och
            kommer också i framtiden jämfört med andra budgetförslag att kunna
            genomföra viktiga välfärdssatsningar genom att få in mer skatt.
          </note>
          <note>
            Oppositionens olika förslag spretar åt olika håll. V vill anställa
            45 000 till. S har lite svårt att få ihop sin räkning och anser
            tydligen att det har en högre ram med 10 miljarder. Det är egentligen
            bara en ersättning för fastighetsskatten som de återför till en
            statlig skatt.
          </note>
          <note>
            Framför allt tar oppositionens förslag tillbaka regeringens jobbavdrag
            på olika sätt. Det innebär rejäla skatteökningar för alla som
            arbetar i kommuner och landsting. Med Vänsterns förslag blir det
            en skatteökning redan när man har 17 000 kronor i lön, och med
            Socialdemokraternas förslag blir det en höjning från 19 000 kronor
            i lön. Jobbavdraget med 1 000 kronor mer kvar i plånboken varje
            månad har betytt mer än löneökningarna. Det betyder att man har
            en hel månadslön kvar.
          </note>
          <note>
            Herr talman! Förutom patienter, vårdtagare och elever är de som
            verkligen tjänar på alliansens politik de anställda. Det gäller
            sjuksystrar, undersköterskor, lärare och förskolepersonal och
            alla andra som på detta sätt har fått en hel månadslön extra med
            regeringens jobbavdrag.
          </note>
          <note>
            Herr talman! Med detta yrkar jag bifall till utskottets förslag
            i betänkandet och avslag på alla reservationer.
          </note>
          <note type="speaker">
            Anf. 17 TOMMY TERNEMAR (s) replik:
          </note>
          <note>
            Herr talman! Man kan undra hur det går för de små pojkar som
            sitter längst bak i klassrummet som Anna Lilliehöök talade om.
            Jag vill nog påstå att de med er politik hamnar ännu längre bak
            i klassrummet. Såsom det rapporteras i dag från kommuner kommer
            klassernas storlek att öka.
          </note>
          <note>
            När vi socialdemokrater redan i början av hösten sade att den
            borgerliga budgeten var överspelad sade ni, Anna Lilliehöök, att
            det var ett superpaket och att det räcker: Vi kommer inte att
            lägga fram något mer, utan det räcker.
          </note>
          <note>
            När vi sade att det behövdes ytterligare stimulansåtgärder sade
            ni: Vi har ett superpaket, det räcker. Sedan insåg ni att också
            ni behövde lägga fram ett stimulanspaket.
          </note>
          <note>
            Vi säger nu samlat i oppositionen: Det behövs mer pengar till
            kommuner och landsting. Min fråga är: Kommer ni att höja anslagen
            till kommuner och landsting och öka statsbidragen för 2010? Du
            kan ge ett klart besked i dag.
          </note>
          <note type="speaker">
            Anf. 18 ANNA LILLIEHÖÖK (m) replik:
          </note>
          <note>
            Herr talman! Jag börjar med den sista frågan. Det är inte 2010
            års budget som vi diskuterar här i dag. Det är också regeringen
            som lägger fram de förslagen. Det är inte jag som gör det här
            i talarstolen.
          </note>
          <note>
            Kommunernas ekonomi har varit väldigt expansiv. Det har möjliggjorts
            genom höga skatteintäkter. Kommunernas verksamhet har ökat med
            kanske 5 eller 6 procent om året. Antalet årsarbetare har ökat
            med 10 000 och antalet anställda med ännu fler.
          </note>
          <note>
            I högkonjunkturen har det betytt att det har varit ganska svårt
            att hitta anställda. Det har blivit många deltider. Det kan vara
            möjligt nu när en kommun vill vara försiktig att man kommer att
            ändra personalstrukturen. Det kan vara möjligt.
          </note>
          <note>
            Samtidigt ska vi veta att intäkterna för kommunerna fortsätter
            att öka. Det är inte så att de minskar som det låter här. Skatteintäkterna
            ökar fortfarande med 23 procent om året.
          </note>
          <note>
            Förutom med de tillskott i budgeten som jag har redogjort för
            här betyder det ett väsentligt tillskott i budgeten för kommunerna
            under 2009 och också 2010.
          </note>
          <note type="speaker">
            Anf. 19 TOMMY TERNEMAR (s) replik:
          </note>
          <note>
            Herr talman! Det är helt riktigt att vi i dag inte talar om budgeten
            för 2010. Men när ni själva var i opposition sade ni alltid att
            det är väldigt viktigt att kommunerna får långsiktiga spelregler.
            Det gör att man kan planera för kommunernas och landstingens verksamhet.
          </note>
          <note>
            Får man inte i dag besked om år 2010 inträffar just det som vi
            har talat om från oppositionen. Det finns de som talar om att
            20 000 jobb försvinner i den offentliga sektorn.
          </note>
          <note>
            Vi vill inte att det ska vara mer resurser till kommunerna för
            kommunalrådens skull eller för landstingsrådens skull utan för
            de enskilda människorna som behöver vård, omsorg och barnomsorg.
          </note>
          <note type="speaker">
            Anf. 20 ANNA LILLIEHÖÖK (m) replik:
          </note>
          <note>
            Herr talman! När det gäller den fortsatta utvecklingen innebär
            alla de utvecklingsprojekt som jag har gått igenom en bättre skola.
            Jag vill fråga: Tycker inte även Socialdemokraterna att det är
            bra att vi äntligen satsar på en kunskapsskola som gör att fler
            går ut med fullständiga betyg och kan gå vidare?
          </note>
          <note>
            Kvalitet i verksamheten betyder att färre patienter behöver stå
            och vänta i kö. Det handlar om att sätta verklighet bakom de orden.
          </note>
          <note>
            Även Socialdemokraterna sätter av pengar till detta. Är det inte
            det som är det viktiga att verksamheterna fokuserar, effektiviserar
            och blir bättre?
          </note>
          <note>
            Som jag sade är det också ytterligt stor skillnad mellan kommunerna.
            Det är inte alls säkert att det ska vara några generella tillskott
            till alla. Det är väldigt stor skillnad. Det är 60 stycken som
            sannolikt kommer att gå med underskott. Jag tycker att vi ska
            hålla alla dörrar öppna, för vi vet att det kommer tuffa tider
            nu. Naturligtvis måste man följa kommunernas ekonomi noga; det
            har också finansministern sagt.
          </note>
          <note>
            Men det kan vara ett slöseri att just nu sätta upp generella
            bidrag och ge pengar till alla i stället för bara till de kommuner
            som visar sig behöva förbättra sin planering och hålla i ekonomin
            lite bättre. Det har vi inte råd med i dessa tider, utan nu gäller
            det att hålla i slantarna.
          </note>
          <note type="speaker">
            Anf. 21 ALICE ÅSTRÖM (v) replik:
          </note>
          <note>
            Herr talman! Det tidigare replikskiftet och även anförandet visar
            tydligt att det är kartan som gäller och inte verkligheten. Jag
            har knappast uppmärksammat något värre när det gäller att blunda
            för vad som händer.
          </note>
          <note>
            Nu blev det tydligt i replikskiftet att signalen till kommuner
            och landsting från Anna Lilliehöök från Moderaterna är att de
            behöver säga upp personal i kommuner. Det är tydligen att slösa
            bort pengar att satsa på att behålla jobben. Signalen är att det
            går jättebra att förbättra kvaliteten inom vård, omsorg och rehabilitering
            samtidigt som man kan skära ned på personalen. Det är ju en bra
            signal till Karolinska, som nu ska säga upp 1 000 personer. Ni
            säger: Ni får pengar till rehabilitering, och ni kan förstärka
            kvaliteten för ni har varit för slösaktiga! Det finns all anledning
            att skära ned på personal.
          </note>
          <note>
            Det är inte Vänsterpartiets syn på arbetarna i den offentliga
            sektorn att det finns en marginal att dra ned, att detta är att
            slösa bort pengar och att man kan höja kvaliteten. Det går inte
            att blunda, så jag är övertygad om att även Anna Lilliehöök kommer
            att stå här i kammaren i början av året och helt plötsligt försvara
            det som finansministern kommer att vara tvungen att gå ut och
            säga, nämligen att vi måste öka de generella statsbidragen till
            kommuner och landsting. Då kommer jag åtminstone att vara glad
            över att vi har kunnat säga det här i dag. Men det finns all anledning
            att vara orolig över det som Anna Lilliehöök säger om att det
            går att spara om man har varit för slösaktig.
          </note>
          <note type="speaker">
            Anf. 22 ANNA LILLIEHÖÖK (m) replik:
          </note>
          <note>
            Herr talman! Det är särskilt viktigt att man fortsätter att arbeta
            med effektivitet och bättre verksamhet i dagens läge när vi kommer
            att gå mot en kärvare ekonomi.
          </note>
          <note>
            Ordning och reda i ekonomin är förvisso viktigt, inte minst när
            det gäller våra kommuner. Jag menar att det faktiskt är ganska
            stor skillnad mellan olika kommuner när det gäller hur ekonomin
            sköts. Jag är helt säker på att det går att vidareutveckla verksamheten
            och göra den mer effektiv och även förbättra tjänsterna. Jag tror
            att det är den viktigaste vägen att gå för att säkra både kommunernas
            tjänster och ekonomi. Då kanske svaret inte är generella bidrag
            utan något annat.
          </note>
          <note>
            Det är absolut viktigt att vi följer kommunernas ekonomi; det
            har finansministern sagt. Och visst kommer de bistra tiderna att
            nå också kommunerna. Det är självklart. Då måste vi ha handlingsberedskap.
            Men det har vi bara om vi håller i pengarna, agerar försiktigt,
            tar steg för steg och inte rusar in med en massa snabba förslag.
            Det kommer att vara tillräckligt tufft ändå under det närmaste
            året.
          </note>
          <note type="speaker">
            Anf. 23 ALICE ÅSTRÖM (v) replik:
          </note>
          <note>
            Herr talman! Uppenbarligen finns det stora skillnader i synen
            bland moderater i den här frågan. Jag behöver inte ens argumentera
            utifrån Vänsterpartiets budget eller förslag.
          </note>
          <note>
            Det är tydligt i det brev från SKL som Anders Knape hade skrivit
            under att orsaken bland annat är den frysning av statsbidragen
            till kommuner och landsting som regeringen har genomfört. Sedan
            lägger man vissa potter och säger att man förstärker kvaliteten.
            Det lyfter även Sveriges Kommuner och Landsting upp. Sveriges
            Kommuner och Landsting beskriver i ett brev som en moderat, en
            centerpartist och en socialdemokrat har skrivit under hur situationen
            ser ut mot den här bakgrunden. Det är upp till 20 000 tjänster
            som det minskade skatteunderlaget handlar om. De säger att de
            är djupt oroade för att kommuner och landsting nu tvingas skära
            i välfärden eller höja skatterna. Ni sänker skatterna på den statliga
            nivån. Kommuner och landsting blir tvungna att höja skatterna
            för att i så fall kunna klara välfärden.
          </note>
          <note>
            Men uppenbarligen har man från Moderaterna i finansutskottet
            fortfarande inte insett det här. Ni säger att det går att förbättra
            kvaliteten, göra viktiga satsningar, se till att barnen i skolan
            kommer att få kunskaper och inte gå ut utan godkända betyg och
            att man kommer att kunna förbättra i vården över huvud taget.
            Men de som styr kommuner och landsting och Anna Lilliehööks partikamrat
            säger att man kommer att bli tvungen att skära i välfärden. Och
            det tror jag är närmare sanningen.
          </note>
          <note type="speaker">
            Anf. 24 ANNA LILLIEHÖÖK (m) replik:
          </note>
          <note>
            Herr talman! Det har som sagt varit mycket goda år. Det kommer
            att bromsa upp, och skatteintäkterna kommer inte att öka med mer
            än 23 procent. Tillväxten kommer att bromsa upp.
          </note>
          <note>
            Vi kommer säkert att se många kommuner som kommer att försöka
            parera sämre tider. Om detta sker i alltför stor utsträckning
            ska man givetvis följa upp det. Vissa kommuner har god långsiktig
            planering. De har samlat i ladorna under de goda åren, gjort stora
            investeringar och satt av till pensionerna så att de kan klara
            en nedgång i intäkterna ganska väl. Sedan finns det andra som
            har levt med mycket små marginaler och kanske inte har hållit
            i kostnaderna på samma sätt. De kommer kanske att göra inbromsningar.
            Vi ser inte det än, men vi kanske kommer att se det under nästa
            år. Som jag säger kommer det att bli ett kärvt år, och regeringen
            följer det här noga.
          </note>
          <note>
            Låt oss se till att vi gör de riktiga sakerna de saker som behövs
            i det här läget! Vi har inte råd att göra fel saker och att låta
            bli att arbeta för effektivitet, bättre planering av utgifterna
            och hur man agerar i kommunerna.
          </note>
          <note type="speaker">
            Anf. 25 CHRISTOPHER ÖDMANN (mp) replik:
          </note>
          <note>
            Herr talman! Jag har läst i tidningen att i snitt har varje svenskt
            hushåll 80 000 kronor på banken. I snitt betyder inte varje svensk,
            utan när man tar fram sådana siffror har man tyvärr också räknat
            med miljardärerna i Sverige. Många människor har tyvärr inte de
            buffertar som Anna Lilliehöök hoppas på att man ska ha.
          </note>
          <note>
            Det är naturligtvis viktigt att man försöker arbeta vidare på
            att människor ska ha en buffert, men nu är vi i en lågkonjunktur
            och människor har inte det. Oavsett om de har stora eller små
            inkomster lever många människor på marginalerna. Det man sparar
            till pensionen kan man tyvärr inte ta ut när man behöver det.
            De pengarna har man låst in till dess att man fyller 55, 60 eller
            65.
          </note>
          <note>
            Riksdagen, Riksgälden, Riksbanken och finansutskottet har kommit
            svenska banker till hjälp och undsättning. Tror inte Anna Lilliehöök
            som jag, att väldigt många människor anser att riksdagen rimligtvis
            borde tycka att kommunernas och landstingens ekonomi är lika angelägen?
            Väldigt många äldre, barn, sjuka eller ungdomar finns i deras
            verksamheter. Tror inte Anna Lilliehöök att många människor anser
            att det här är en minst lika viktig verksamhet för riksdagen att
            hjälpa till med och få att fungera?
          </note>
          <note type="speaker">
            Anf. 26 ANNA LILLIEHÖÖK (m) replik:
          </note>
          <note>
            Herr talman! Jo, naturligtvis. Jag har försökt att redogöra för
            att alliansen har prioriterat ett antal åtgärder i sin budget
            som kommer att ge väsentliga tillskott till kommunernas ekonomi.
            Dessutom läggs ett antal förslag fram i budgeten som gör att välfärdstjänsterna
            inom sjukvården, skolan och omsorgen kommer att förbättras och
            få betydliga tillskott. Det sker kanske inte just inom det utgiftsområde
            som vi talar om i dag, utan det kommer i andra delar av budgeten.
            Det är väldigt viktigt att vi ser till att de välfärdstjänster
            som utförs i kommuner och landsting ges utrymme, att de har kvalitet,
            att det går att få tjänsterna utförda, att det går att komma till
            vårdcentralen och att det går att komma till sjukhuset för att
            få sin behandling. Allt detta är åtgärder som ingår i de förslag
            som vi tar ställning till i dag.
          </note>
          <note type="speaker">
            Anf. 27 CHRISTOPHER ÖDMANN (mp) replik:
          </note>
          <note>
            Herr talman! Det är egentligen lite märkligt att alliansen fortfarande
            framhärdar i att verkligheten är mycket ljusare än vad den är.
            Det inte främst vi miljöpartister eller socialdemokrater och vänsterpartister
            som anser detta, utan det är en väldig massa chefsekonomer på
            våra stora banker som säger det. De säger att regeringens bild
            förändras lite sakta, några månader efter alla andras. Jag tror
            att regeringen skulle vinna på att försöka komma i kapp verkligheten
            och vara mer aktiv och offensiv när det gäller det som behöver
            göras med anledning av den finansiella krisen.
          </note>
          <note>
            Verksamheten i kommuner och landsting ligger väldigt många människor
            varmt om hjärtat. Man vill att den ska fungera. Det är oerhört
            viktigt att man visar att man är beredd att satsa mer resurser
            när det är så krisartat runt om i övriga delar av samhället. Det
            här är verksamheter som måste fungera. Jag är rätt övertygad om
            att många människor förväntar sig att vi i riksdagen ska fatta
            sådana beslut som underlättar verksamheterna i kommuner och landsting
            på bästa möjliga sätt. Som flera har tagit upp handlar det om
            de mjuka verksamheterna. De borde rimligtvis vara minst lika viktiga,
            om inte viktigare, som andra verksamheter i samhället. Det handlar
            om våra barn, våra unga, de sjuka, de funktionshindrade och de
            äldre.
          </note>
          <note type="speaker">
            Anf. 28 ANNA LILLIEHÖÖK (m) replik:
          </note>
          <note>
            Herr talman! Jag vill påminna om den politik som alliansregeringen
            har fört under två års tid. Den har gett många fler jobb och färre
            i utanförskap. Den har betytt att kommunerna har fått mycket mer
            pengar och kunnat expandera verksamheten med ca 56 procent per
            år. Det är den politiken som också i fortsättningen lägger grunden
            för att kommunerna ska få skatteintäkter och många i arbete. Varje
            år i denna debatt har olyckskorpar sagt att nu kommer kommunerna
            att få det mycket sämre och att behoven av socialbidrag kommer
            att öka. Denna gång kommer det att bli så. Behovet av socialbidrag
            kommer att öka, men det har inte gjort det än. Kommunerna ligger
            ganska långt efter utvecklingen inom till exempel industrin. Vi
            hoppas alla att de väldigt omfattande åtgärder som vi har vidtagit
            under hösten, bland annat på finansmarknaden och för industrin,
            ska stabilisera, men det vet vi inte.
          </note>
          <note>
            Därför menar jag att det är viktigt att vi tittar på detta mycket
            nyanserat och följer utvecklingen. Vi måste vänta, följa och se
            vilka åtgärder som är de rätta i ett visst ögonblick. Det är inte
            som vanliga år i år. Det går inte att veta exakt hur man ska planera
            för 2010. Låt oss nu bedöma och följa situationen, som finansministern
            har sagt. Även statsministern har betonat att vi måste följa utvecklingen
            i kommunerna. Vi har faktiskt inte sett att det har drabbat kommunerna
            ännu. Det kommer säkert, och det måste vi följa.
          </note>
          <note type="speaker">
            Anf. 29 JÖRGEN JOHANSSON (c):
          </note>
          <note>
            Herr talman! Oron i kommuner och landsting över effekten av den
            finansiella krisen och lågkonjunkturen är stor. Men trots oron
            finns det en tilltro inför framtiden då regeringen på punkt efter
            punkt agerat aktivt i och inför krisen.
          </note>
          <note>
            Herr talman! Oppositionens inlägg här i dag kräver en beskrivning,
            och kanske något av en repetition, av den verklighet vi har. Det
            är en helhet vi har att ta ställning till. Man kan inte bara specifikt
            titta på den kommunala delen, utan samhällsbilden i övrigt påverkar
            även den våra kommuner och landsting.
          </note>
          <note>
            Vi kan konstatera att vi i dag har den starkaste budgeten på
            decennier. Vi har en investeringsbudget som innehåller 32 nya
            friska miljarder från årsskiftet. Vi har infört ett jobbskatteavdrag
            som införs i tre steg och som frigör en enorm köpkraft för enskilda
            människor ute i våra kommuner. I mitt lilla hemlän innebär det
            1 600 miljoner kronor i västmanlänningarnas fickor.
          </note>
          <note>
            Privata företag, kommuner och landsting har genom sänkta arbetsgivaravgifter
            fått en förstärkt ekonomi. Kommunerna får dessutom ett ekonomiskt
            utfall av fastighetsskattens ökning. Till det kommer det stimulanspaket
            på 8,3 miljarder kronor som bland annat innehåller ROT-avdrag.
            Utöver detta kommer stimulanspaket riktat till bilindustrin på
            i storleksordningen 28 miljarder.
          </note>
          <note>
            Trots lågkonjunktur och finanskris har vi de bästa förutsättningar
            vi kan tänka oss för att klara krisen på ett hyggligt sätt. Men
            jag vill ändå betona att trots de här betydelsefulla insatserna
            är det viktigt att förstå att det väntar svårigheter framöver.
          </note>
          <note>
            Herr talman! Sedan alliansregeringen övertog regeringsmakten
            från Socialdemokraterna har 185 000 fler människor fått arbete.
            Det är en radikal omsvängning som skett från det socialdemokratiska
            samhället, där 140 personer om dagen pensionerades ut från arbetsmarknaden,
            till det samhälle vi har i dag som visar att alla behövs.
          </note>
          <note>
            I en lågkonjunktur sjunker givetvis antalet nyanmälda lediga
            jobb. Från toppen 2007 med 70 000 nyanmälda jobb på Arbetsförmedlingen
            har det sjunkit till 50 000 i augusti i år, och för någon vecka
            sedan var det drygt 31 000. Den fallande kurvan beskriver en del
            av problemet. Samtidigt kan vi konstatera att vi har varsel i
            storleksordningen 40 000 jobb.
          </note>
          <note>
            Nu jämför många den här krisen med krisen under 90-talet. Jag
            var då ansvarig i mitt hemlandsting, och jag vet vad det innebar
            och vilka stålbad man fick gå igenom på gott och ont. Men när
            man jämför med 90-talet ska man ha klart för sig att vi i dag
            har 185 000 fler i arbete än när Socialdemokraterna hade regeringsansvaret.
            Då, i mitten av 90-talet, var 550 000 personer utan jobb. I den
            här krisen beräknar Arbetsförmedlingen att botten kommer att nås
            20092010 då 145 000 människor beräknas vara utan jobb. Det är
            alltså ett beräknat utfall som är en fjärdedel av utfallet i krisen
            under 90-talet. Trots detta är det naturligtvis inte acceptabelt.
            Allt måste göras för att mildra krisen, och det görs också.
          </note>
          <note>
            Vi kan konstatera att om vi skulle hamna på de nivåer som Arbetsförmedlingen
            säger är sysselsättningsgraden betydligt högre än de nivåer som
            Socialdemokraterna kunde åstadkomma under högkonjunktur.
          </note>
          <note>
            Herr talman! Den här redovisningen är givetvis ingen ursäkt utan
            en saklig förklaring om den situation vi befinner oss i, vilket
            givetvis påverkar kommuners och landstings förmåga att klara sina
            åligganden. Sysselsättning ger inkomster som ger skatt, som i
            sin tur ger den välfärd som kommunerna står för. Därför är sysselsättningen
            en nyckelfråga för kommuner och landsting.
          </note>
          <note>
            Herr talman! Vi kan konstatera att kommuner och landsting har
            haft en god ekonomi det senaste året. Förutsättningarna för att
            nå upp till begreppet god ekonomisk hushållning har därför varit
            bra. Trots att utgångsläget är bra försämras resultaten successivt,
            och värst är situationen för landstingen, där situationen blir
            extra kärv redan under kommande år. Det är därför viktigt att
            regeringen aktivt följer utvecklingen inom den kommunala och landstingskommunala
            sektorn och vid behov stöttar sektorn ytterligare.
          </note>
          <note>
            För att konsekvenserna av den ekonomiska krisen inte ska bli
            stora fordras ett besked i den här frågan före vårpropositionen
            för att kunna hinna med i kommunernas budgetarbete så att eventuella
            varsel förhindras.
          </note>
          <note>
            Herr talman! Kommuner och landsting står för mycket av vad människor
            betraktar som välfärd och demokrati, och det är därför viktigt
            att sektorn hanteras på ett ansvarsfullt sätt. Det åvilar såväl
            kommunpolitiker och landstingspolitiker som rikspolitiker. I det
            här arbetet kan vi se såväl problem som möjligheter. Det övergripande
            problemet är att allt färre ska försörja allt fler i framtiden.
            Sysselsättningen har jag nämnt och betonat vikten av. I det sammanhanget
            är det också viktigt att betona kommunernas strategiska roll i
            en lågkonjunktur då sektorn inte påverkas av konjunktursvängningarna
            på samma sätt som näringslivet i övrigt gör.
          </note>
          <note>
            För de regionala och lokala politikerna är det viktigt att inse
            att det inte bara är att skrika efter mer resurser när det börjar
            kärva till. Det är ändå så att flexibilitet, effektiviseringar
            och förmåga att snabbt kunna anpassa sin verksamhet efter de ekonomiska
            realiteterna är en viktig del av uppdraget, och det måste alla
            inse.
          </note>
          <note>
            Systemförändringar i syfte att dels effektivisera verksamheten,
            dels höja kvaliteten och dels ge det demokratiska innehållet en
            mer framträdande roll ger, som jag ser det, en ökad snabbhet i
            det regionaliseringsarbete som pågår i vårt land.
          </note>
          <note>
            Herr talman! SKL säger i sitt material under hösten här att ett
            intensivt arbete pågår för att få fram kvalitetsnyckeltal som
            beskriver olika delar och perspektiv på vården. Det är bra, men
            som gammal landstingspolitiker blir jag något nedstämd när jag
            ser den här skrivningen, för den här debatten och det här arbetet
            har pågått i decennier. Det är dags att också visa resultat, för
            det här är oerhört viktigt för våra medborgare. Det måste alltså
            bli dags att ta steget från prat till handling.
          </note>
          <note>
            Herr talman! Ett annat problem för kommunerna är pensionsskulder.
            Som situationen ser ut i dag för många kommuner och landsting
            belastar pensionerna i dag skattebetalarna dubbelt. Att det är
            så här beror på att kommunerna i allmänhet inte har fonderat pengar
            för pensioner som intjänades före 1998. När de här pensionerna
            nu faller ut ska de betalas direkt ur kommunkassan samtidigt som
            framtida pensioner ska fonderas. En dubbel pensionskostnad uppstår
            alltså därmed i realiteten.
          </note>
          <note>
            Ett annat problem som landstingen brottas med är statsbidragsnivån
            för läkemedelsförmånerna. Här sker i dag en dialog mellan SKL
            och regeringen, och förhoppningen är att frågan löses snabbt.
            Här rör det sig om mångmiljardbelopp, och frågan är vem som ska
            betala notan i slutändan.
          </note>
          <note>
            Herr talman! Det finns även positiva inslag. Nio av tio kommuner
            anser att infrastrukturen är avgörande för kommunens utveckling.
            Vi kan konstatera att under förra regeringens tolvåriga regeringsinnehav
            var underhållet av våra vägar och järnvägar starkt eftersatt.
            Det innebar att trängsel och förseningar tillsammans med ökade
            utsläpp, bristande tillgänglighet och försämrad trafiksäkerhet
            blev resultatet.
          </note>
          <note>
            I budgeten görs nu en närtidssatsning på infrastrukturen om 3,8
            miljarder för 2009 och 2010. Till det ska läggas de 1,2 miljarder
            som årligen förstärker föregående års satsningar inom infrastrukturområdet.
            Därutöver föreslår regeringen en planeringsram för transportinfrastrukturen
            om 417 miljarder under perioden 20102021. 136 miljarder går till
            statliga vägar, 64 miljarder går till järnvägen och 217 miljarder
            går till utveckling av transportsystemet. Det är alltså investeringar
            som faller helt inom ramen för kommunernas önskelista om de åtgärder
            som regeringen bör vidta.
          </note>
          <note>
            Herr talman! I det här skedet skulle det kanske vara på sin plats
            att gå igenom oppositionens förslag till budgeten. Jag ska inte
            göra det, för jag anser att min beskrivning av den situation vi
            har i dag och den situation som vi hade under den förra regeringens
            tid talar sitt tydliga språk. Några ytterligare kommentarer behövs
            inte.
          </note>
          <note>
            Det regeringen gjort är att man har restaurerat Sverige, lagt
            grunden för att klara framtidens prövningar och samtidigt gjort
            Sverige till en konkurrenskraftig aktör på den globala marknaden.
            I det arbetet har faktiskt regeringen lyckats hittills.
          </note>
          <note>
            Herr talman! Det som behövs i dag är en aktiv observation från
            regeringens sida av hur framtiden artar sig för kommuner och landsting
            och vid behov ett stöd till sektorn. En sådan stöttning bör i
            så fall komma i god tid innan kommunernas budgetarbete slutförs.
            Även om förutsättningarna är bättre än på många år gör finanskrisen
            att den här observationen är nödvändig. Regeringens budget på
            det här området är ett bra steg för att förbättra kommunernas
            ekonomiska situation. Därför yrkar jag bifall till utskottets
            förslag till beslut.
          </note>
          <note>
            I anförandet instämde Christina Andersson (c).
          </note>
          <note type="speaker">
            Anf. 30 TOMMY TERNEMAR (s) replik:
          </note>
          <note>
            Herr talman! Jag ska fatta mig kort. Det är helt riktigt att
            kommunernas och landstingens ekonomi har varit bra. Faktum är,
            Jörgen Johansson, att den var som allra bäst 2006, när vi lämnade
            ifrån oss majoriteten.
          </note>
          <note>
            Du vet, eftersom du tidigare har varit ansvarig inom landsting,
            liksom jag har varit det inom en kommun, att man kan prata vackert
            om att det är väldigt viktigt att fortsätta effektivisera i kommunerna.
            Men vad betyder ordet effektivisera i det landsting där du har
            varit verksam och i den kommun där jag var verksam? Jo, det betyder
            oftast att man minskar på personal.
          </note>
          <note>
            Det låter så vackert när man säger: Vi ska effektivisera i verksamheten!
            Men det blir mindre personal.
          </note>
          <note>
            Det var ändå glädjande, Jörgen, att du uttalade att kommunerna
            tydligt behöver besked före vårpropositionen. Du sade så: före
            vårpropositionen. Då frågar jag dig, Jörgen: Bedömer du, precis
            som SKL har gjort, att det behövs 3 miljarder ytterligare för
            2009 och 8 miljarder 2010? Annars riskerar kanske upp till 20
            000 jobb att försvinna ur offentlig sektor.
          </note>
          <note type="speaker">
            Anf. 31 JÖRGEN JOHANSSON (c) replik:
          </note>
          <note>
            Herr talman! Även jag har tagit del av de skrivelser som SKL
            har skickat till regeringen, både vad gäller den nämnda skrivelsen
            och den skrivelse som sedan berör läkemedelsförmånerna. Det är
            naturligtvis en problematisk situation man har. Men att gå in
            i någon sifferexercis i dag och att tala om hur eventuella stöd
            ska utformas är det för tidigt att göra i det här skedet.
          </note>
          <note>
            En kommuns och ett landstings verksamhet har oerhört höga lönekostnader,
            och när man gör förändringar och effektiviseringar blir givetvis
            personal berörd. Det är ofrånkomligt. Så fungerar det. Men man
            får ändå lov att inse att en kommun och ett landsting inte är
            en förstelnad organisation, så att säga, utan det är en organisation
            som hela tiden förändras. Även den här sektorn måste hänga med
            i utvecklingen.
          </note>
          <note>
            Jag var själv med i mitten av 90-talet. De åtgärder som vidtogs
            då var mycket jobbiga att genomföra. Samtidigt konstaterade vi
            efteråt att de skulle ha gjorts betydligt tidigare. Den här typen
            av kriser är ofta också ett reningsbad för våra kommuner och landsting.
            Man ställer sig frågor på ett tydligare sätt: Vad håller vi på
            med, och hur ska vi arbeta i framtiden?
          </note>
          <note>
            Det är inte bara negativt.
          </note>
          <note type="speaker">
            Anf. 32 TOMMY TERNEMAR (s) replik:
          </note>
          <note>
            Herr talman! Förklara för människorna där ute i verkligheten,
            Jörgen Johansson, att nu behövs det ett reningsbad, och därför
            måste de gå från jobbet!
          </note>
          <note type="speaker">
            Anf. 33 JÖRGEN JOHANSSON (c) replik:
          </note>
          <note>
            Herr talman! Man kan naturligtvis uttrycka sig på detta vis,
            men vi får ändå lov att ha klart för oss detta: Vad är vår uppgift?
          </note>
          <note>
            Vår uppgift är att ge välfärd till de människor vi har att tjäna.
            De vi har i våra kommuner, i våra landsting och i statens verksamhet
            är medlet för att skapa välfärd för våra medborgare. Det är vår
            skyldighet att se till att varje skattekrona hanteras på bästa
            möjliga sätt så att människor får den bästa möjliga välfärden.
          </note>
          <note type="speaker">
            Anf. 34 CHRISTOPHER ÖDMANN (mp) replik:
          </note>
          <note>
            Herr talman! Jag vaknade till lite grann vid ordet effektivisera.
            Det är ett ord som också jag har tagit i min mun i kommunala sammanhang,
            ungefär fram till dess jag fick det i halsen. Det är lätt att
            använda det ordet när man skär bort personal, men då måste man
            se till att servicen för brukarna, som det heter alltså barn,
            ungdomar och äldre blir lika bra. Tyvärr är det inte alltid på
            det sättet. Skär man ned på personalen drabbas också dessa verksamheter.
          </note>
          <note>
            Du, Jörgen Johansson, kommer ihåg hur det var på 90-talet. Då
            kommer du väl också ihåg att arbetslösheten var betydligt mindre
            när man gick in i den lågkonjunkturen än vad den är i dag. Fallhöjden
            var alltså lite större.
          </note>
          <note>
            Man kan säga att ekonomin har restaurerats i Sverige. Ditt eget
            parti var med där, i högre grad än dina andra kamrater i alliansen,
            och drog ett tungt lass tillsammans med Socialdemokraterna. Men
            när det gäller arbetslösheten har vi väl inte lyckats speciellt
            bra, och då har ändå alla partier i den här salen varit inblandade.
          </note>
          <note>
            Ekonomin restaureras, statens finanser restaureras men arbetslösheten
            har vi fortfarande inte kommit till rätta med, trots att vi har
            haft en IT-boom och en superekonomi i den senaste högkonjunkturen.
          </note>
          <note>
            En effekt av 90-talskrisen i kommuner och landsting är väl ändå
            att de som blev kvar och alltså skulle jobba betydligt mer inte
            orkade göra det i så många år. Sedan kunde vi se hur sjukskrivningarna
            ökade och blev oerhört stora. Jag har en känsla av att de blev
            störst i hela världen. Vi har inte riktigt kunnat hantera detta
            än. Borde inte detta vara en lärdom den här gången, när man pratar
            om att effektivisera och minska antalet anställda i kommuner?
            Det kan hända att det går några år, men sedan får man en rekyl
            i och med att många inte orkar jobba dubbelt hur länge som helst.
          </note>
          <note type="speaker">
            Anf. 35 JÖRGEN JOHANSSON (c) replik:
          </note>
          <note>
            Fru talman! Jag har varit med i omstruktureringar i de flesta
            sektorer, skulle jag säga, även i den privata sektorn.
          </note>
          <note>
            När en organisation har funnits tillräckligt länge blir den förstelnad.
            Man behöver hela tiden ha en diskussion om hur man arbetar. Man
            behöver hela tiden ifrågasätta sig själv: Vad gör jag för att
            göra det bästa möjliga för dem jag ska göra något för?
          </note>
          <note>
            Om det sedan handlar om kommuner eller landsting eller om det
            är räddningstjänsten, polisen eller ett byggföretag är en andrahandsfråga.
            Detta handlar om hur man leder en verksamhet. Här måste även kommuner
            och landsting inse att förändringar kommer att ske, och det blir
            än mer i framtiden.
          </note>
          <note>
            När det gäller arbetslösheten kan vi konstatera att det har skett
            en enorm globalisering de senaste åren.
          </note>
          <note>
            Apropå finanskrisen har vi ju här i kammaren ett antal gånger
            sett på utvecklingen av priset på järnskrot. I juni månad betalades
            ungefär 2 000 kronor per ton, och i oktober betalades ungefär
            100 kronor. Det är en sänkning med 95 procent. Hur parerar ett
            företag sådana svängningar? Det innebär ju att man måste ha en
            enorm flexibilitet.
          </note>
          <note>
            Nu lever inte kommuner och landsting på samma marknad, men detta
            ger ändå en bild av vilken beredskap vi som beslutsfattare måste
            ha i dagens samhälle.
          </note>
          <note type="speaker">
            Anf. 36 CHRISTOPHER ÖDMANN (mp) replik:
          </note>
          <note>
            Fru talman! En medveten omorganisation som man gör med öppna
            ögon för att nå vissa fördelar kan jag tycka vara vettigt för
            att utveckla kommunal- och landstingsverksamheter. Men att man
            gör det under tvång på grund av att resurserna fattas brukar aldrig
            bli lika bra.
          </note>
          <note>
            Tycker inte också Jörgen Johansson egentligen att landstingen
            har varit alltför duktiga när det gäller att omorganisera? Det
            har oftast skett på grund av att man har haft kniven på strupen
            och inte för att man har velat utveckla verksamheten med en bra
            effektivisering som målsättning.
          </note>
          <note>
            Vi anser fortfarande att om man i kommuner och landsting ska
            kunna förändra och ta hand om den ekonomiska situationen för dem
            som behöver den allra bäst måste man tillföra generella medel
            till kommunerna. Detta är en mycket viktig sak för riksdagen att
            besluta om.
          </note>
          <note>
            Sedan är det naturligtvis bra att man gör vissa omorganisationer,
            men jag har en känsla av att både personal och medborgare tycker
            att det har gjorts lite för mycket omorganisationer i landsting
            och kommuner.
          </note>
          <note type="speaker">
            Anf. 37 JÖRGEN JOHANSSON (c) replik:
          </note>
          <note>
            Fru talman! Jag tar för givet att vi har ansvarsfulla politiker
            i kommuner och landsting. De förändringar som görs sker på ett
            medvetet och planerat sätt. Sedan är naturligtvis ekonomiska realiteter
            också en drivkraft.
          </note>
          <note>
            Jag har jobbat många år inom landstingssektorn, och jag ser problematiken.
            Jag kan kasta ut en fråga: När såg Christopher Ödmann ett landsting
            ta hem vinsterna av den medicinsk-tekniska utvecklingen på olika
            områden? När fick vi politiker den typen av frågor att ta ställning
            till? Detta visar problematiken med att en verksamhet ofta styr
            sig själv. Här måste vi som förtroendevalda faktiskt skärpa oss
            lite. Därför tog jag i mitt anförande med diskussionen om uppföljningen
            av landstingens verksamhet.
          </note>
          <note>
            Jag kom med i landstinget 1973, och den diskussionen var högaktiv
            då, och det har den varit ända sedan dess. Sedan uttrycker sig
            SKL i sin skrivelse från oktober i år som om detta vore en nyhet!
            Någon gång måste det börja bli dags att sätta ned foten och verkligen
            få detta instrument för såväl den ekonomiska uppföljningen som
            för att se att våra patienter får den bästa möjliga vården i våra
            landsting.
          </note>
          <note type="speaker">
            Anf. 38 EMMA HENRIKSSON (kd):
          </note>
          <note>
            Fru talman! Utgiftsområde 25, Allmänna bidrag till kommuner och
            landsting, är för mig precis som för tidigare talare svårt att
            beröra utan att samtidigt prata om andra satsningar som också
            berör kommun- och landstingssektorn. De insatser vi gör för att
            stärka kommun- och landstingssektorn är viktiga för människor
            som bor runt om i vårt land.
          </note>
          <note>
            Sjukvårdsmiljarden, vård och stöd till psykiskt sjuka och personer
            med psykiskt funktionshinder, extrasatsningar för att uppfylla
            vårdgarantin, det pedagogiska uppdraget i förskolan, fler platser
            på yrkesutbildningen, satsningar på kvalificerad fortbildning
            för lärare, det som kommer under 2009, nämligen barnomsorgspeng,
            och inte minst vårdnadsbidraget det är sådant som gör att kommuner
            och landsting får mer resurser till kärnan i vårt välfärdssamhälle.
            Det är också sådant som gör att människor får mer livsutrymme
            i sin egen vardag.
          </note>
          <note>
            Totalt ökar intäkterna för kommunerna eller rättare: kostnaderna
            för kommunerna minskar med miljardbelopp varje år, men jag delar
            den oro för kommunernas och landstingens ekonomi de kommande åren
            som flera i oppositionen har gett uttryck för. Vi vet att när
            lågkonjunkturen sätter in drabbas inte bara staten, även om staten
            bär mycket av kostnaden, utan även kommuner och landsting drabbas.
            Därför är jag och mina partikamrater väl medvetna om att det kan
            komma att behövas ytterligare satsningar. Vi följer hela tiden
            vad som behöver göras. Men det gäller att vi gör rätt saker.
          </note>
          <note>
            Jag skulle också vilja anknyta till diskussionen i tidigare anföranden
            om att det faktiskt är viktigt att vi gör jämförelser mellan kommuner
            och landsting. Tillsammans med staten och Sveriges Kommuner och
            Landsting har man satt i gång ett nationellt jämförelseprojekt
            som ska pågå under 2009. Det är viktigt att man faktiskt gör ordentliga
            genomlysningar.
          </note>
          <note>
            Effektiviseringar i form av att människor ska springa fortare
            leder till att folk springer in i väggen, men effektiviseringar
            där man jämför sig med andra kommuner och ser vad man har gjort
            som har varit bra och delar med sig av de erfarenheterna är något
            som gynnar både den kommunala ekonomin och statens ekonomi, och
            det gynnar framför allt medborgarna.
          </note>
          <note>
            Samma saker gäller landstingen. Vi har under hösten hört rapporter
            om att man har gjort jämförelser mellan stora bra sjukhus i olika
            regioner i landet. Man kan se att det är väldigt stor skillnad
            på resultaten.
          </note>
          <note>
            Sådana sjukhus som jag med trygghet vänder mig till med mina
            barn här i Stockholm visar sig på vissa områden inte ha samma
            goda resultat och samma goda bemötande av patienterna, i det här
            fallet barn, som andra sjukhus i andra delar av landet.
          </note>
          <note>
            När det gäller detta tycker jag att det är viktigt att vi som
            medborgare kan känna oss trygga i att man gör allt man kan överallt
            för att se till att alla kan få tag i samma goda kvalitet när
            det gäller omsorgen och när det gäller vården.
          </note>
          <note>
            Det som är den stora skillnaden mellan regeringens budget, som
            vi i utskottet stöder, och det alternativ som kommer från oppositionspartierna
            är framför allt synen på vad arbete gör för kommunernas och landstingens
            ekonomi.
          </note>
          <note>
            Man säger att man inte är beredd att ställa upp på de förslag
            som gör att kostnaderna sjunker för kommuner och landsting och
            att intäkterna i form av skatteintäkter ökar tack vare att fler
            får arbete än om vi hade fört er alternativa politik. Det är det
            som långsiktigt skulle urholka kommunernas ekonomi helt och hållet.
          </note>
          <note>
            Mot den bakgrunden yrkar jag bifall till förslaget i betänkandet
            och önskar en god jul.
          </note>
          <note type="speaker">
            Anf. 39 AGNETA GILLE (s):
          </note>
          <note>
            Fru talman! Det har varit en intressant förmiddag här i kammaren.
            En sak är nämligen vad man säger. En helt annan sak är vad man
            gör. Det har vi verkligen fått erfara i dag.
          </note>
          <note>
            Jag har ett minne av vad högern, de borgerliga partierna, sade
            under valrörelsen. De lovade oförändrad och förbättrad välfärd.
            Och det är välfärden vi nu har debatterat.
          </note>
          <note>
            Vad har gjorts för välfärden, och vad görs? Hur tänker man satsa?
            Hur tänker man förbättra? I dag kan vi se att det är ingenting.
          </note>
          <note>
            Det finns en lösning på allting. Det är skattelättnader, skattesänkningar.
            Man började med att ta bort förmögenhetsskatten. Man förändrade
            fastighetsskatten. De som är förmögna, de som har stora fantastiska
            villor, har gjort otroliga förtjänster på denna blå regering.
          </note>
          <note>
            Jag mötte ett välbärgat par med en stor villa. De var så lyckliga,
            för de skulle få flera hundra tusen över i skatt. Det skulle de
            få över till att satsa på annat. De skulle renovera sin tennisbana.
            Det var härligt, tyckte de.
          </note>
          <note>
            När jag möter mina arbetskamrater i barnomsorgen och i vården
            där jag har jobbat säger de någonting helt annat. De har problem.
            De har bekymmer. Deras pengar räcker inte till. De har haft visstidsarbete
            inom omsorgen. De har fått lämna det för att kommunerna inte har
            tillräckligt med pengar.
          </note>
          <note>
            De visstidsanställda får gå ut i arbetslöshet. Då får de erfara
            vad som har hänt i och med de skattelättnader som gjordes för
            de förmögna och välbärgade, att a-kassan har försämrats, att de
            har svårt att klara sig på de ersättningar de får för dagen.
          </note>
          <note>
            Detta innebär att kommunerna i dag känner av att socialbidragen
            ökar. Det står man här och förnekar. Man säger att kommunerna
            har en väldigt bra ekonomi. Men vi följer tv-programmen. Vi ser
            vad som händer. Socialbidragen ökar. Kommunernas och landstingens
            ekonomi försvåras. Men här i kammaren har vi i dag hört att det
            inte är några problem, och vi ska inte slösa pengar på kommunerna.
          </note>
          <note>
            Så är det, och så ser den blå regeringen på det hela vi ska inte
            slösa med det. Mot detta står alla dessa varsel. Det är varsel
            ute i näringslivet. Det är varsel på väldigt många arbetsplatser.
            Då gör man en neddragning av produktionen. Det följer på vartannat,
            att man har minskad arbetskraft och minskad produktion.
          </note>
          <note>
            Fru talman! I välfärden kan man inte dra ned på produktionen,
            för våra barn, skolan, våra gamla, våra sjuka behöver den välfärd
            som vi har byggt i landet. Men vi minskar på personal. Vi ser
            att det kommer varsel på varsel. Vi ser att visstidsanställda
            får lämna sina jobb, och vi ser att det blir kärvare för den personal
            som är kvar.
          </note>
          <note>
            Kristdemokraternas representant sade också att det är illavarslande,
            för då bränner den personal som är kvar ut sig och mår dåligt.
            Och de blir kanske sjukskrivna på köpet.
          </note>
          <note>
            En neddragning av produktionen är alltså inte möjlig i välfärden.
            Men vad händer då med kvaliteten? Vad händer med kvaliteten när
            vi minskar antalet anställda?
          </note>
          <note>
            Svaret i alla lägen är skattesänkningar. Nu får vi mer i plånboken.
            Det blir ännu mer efter den 1 januari att handla för. Men det
            gäller bara oss som har arbete.
          </note>
          <note>
            De som nu är oroliga och har varsel hängande över sig och de
            som hade en visstidsanställning som de redan har fått lämna har
            inga skattelättnader att se fram emot. De har kanske inte någon
            speciellt trevlig jul att se fram emot.
          </note>
          <note>
            Är man utan arbete under en lång tid blir det socialbidrag. Då
            kommer det här fantastiska namnet utanförskap, som skulle bekämpas
            under valrörelsen. Den stora parollen var att utanförskapet skulle
            minska. Vi ser nu att utanförskapet ökar, och mot det här utanförskapet
            står renoveringen av tennisbanan. Det är de motpoler vi har i
            dagens politik.
          </note>
          <note>
            Vi från Socialdemokraterna vill satsa. Vi vill ha en bra välfärd.
            Det har vi alltid velat. Vi tycker att det är viktigt att vi har
            en välfärd som tar hand om barnen, som tar hand om de gamla, som
            tar hand om de sjuka. Därför vill jag verkligen trycka på det
            som har framförts från oppositionens sida och yrka bifall till
            den reservation vi har.
          </note>
          <note>
            Jag önskar att det vore en annan majoritet i Sverige i dag. Jag
            önskar att det vore julklappen, att vi kunde se att vi fick en
            majoritet som skulle satsa på välfärden och att vi fick ett socialdemokratiskt
            styre. Jag ser verkligen fram emot valet 2010.
          </note>
          <note type="speaker">
            Anf. 40 JÖRGEN JOHANSSON (c) replik:
          </note>
          <note>
            Fru talman! Det var en rejäl repa som Agneta Gille avlossade
            så här efter diskussionen.
          </note>
          <note>
            Jag sade i mitt anförande att vi sedan valet har lyckats få fram
            185 000 nya jobb. Är inte det att minska utanförskapet?
          </note>
          <note>
            De beräkningar som Arbetsförmedlingen har gjort är att i värsta
            fall 145 000 människor blir utan arbete. Det innebär ändock att
            det är fler i arbete än vad Socialdemokraterna kunde få fram under
            högkonjunktur. Har då inte regeringen gjort ett enormt arbete
            för att få bort utanförskapet?
          </note>
          <note>
            Sedan kan vi titta på den kommunala ekonomin. Det är precis samma
            resonemang, oavsett vilken typ av regering det är. Den socialdemokratiska
            regeringen resonerade likadant. Är det ett överskott i storleksordningen
            1315 miljarder i våra kommuner och landsting anser man att de
            har en god ekonomi.
          </note>
          <note>
            Vi vet dock att alla kommuner och landsting inte har samma situation.
            Här tycker jag att väljarna i de kommunerna också måste utkräva
            ett ansvar. Varför ser det ut på det viset just i den kommunen?
            Varför har min kommun så dålig ekonomi när alla andra kommuner
            klarar kravet på en god ekonomisk hushållning?
          </note>
          <note>
            Vi i den här kammaren ska inte sätta oss över kommunerna och
            gå in på det kommunala självstyret och peta i detaljerna, utan
            här måste vi lita på våra människor som är folkvalda i våra kommuner
            och i våra landsting.
          </note>
          <note type="speaker">
            Anf. 41 AGNETA GILLE (s) replik:
          </note>
          <note>
            Fru talman! Tack, Jörgen Johansson, för att du tog en replik!
            Det ger mig nämligen ytterligare möjligheter att visa på några
            delar i dagens situation.
          </note>
          <note>
            Det vore också bra om Jörgen Johansson tittade på hur det såg
            ut under 2005 och 2006 vad gäller att skapa arbeten. Går man in
            i en högkonjunktur är det inte svårt att skapa arbeten och prata
            om att det nu har blivit ytterligare fler som har kommit i arbete.
          </note>
          <note>
            För 2006 var det en väldigt tydlig siffra. Det var fler som fick
            arbete då än senare. Men det var i mångt och mycket högkonjunkturen
            som bidrog till att skapa detta.
          </note>
          <note>
            Det ni gjorde var att ni införde skattelättnader. Det var skattelättnader
            för de förmögna och för dem med stora villor. De välbärgade i
            samhället fick möjligheten att rusta tennisbanorna.
          </note>
          <note>
            Min arbetskamrat som jobbar deltid och har svårt att få en heltidsanställning
            i barnomsorgen i Uppsala fick en helt förändrad situation. Hon
            fick stämpla bara 75 dagar. Sedan var hon tvungen att gå till
            socialen för att klara dagen och försörja barnen med mat.
          </note>
          <note>
            Det är den skillnad som är mellan en borgerlig politik och en
            socialdemokratisk politik. Det är den skillnaden man ser i samhället
            i dag. Orättvisorna ökar.
          </note>
          <note>
            I opinionsmätningar av vad svenska folket vill säger man: Jag
            skulle nog hellre betala en hundring i skatt för att veta att
            människor inte slås ut, att människor inte hamnar i utanförskap.
          </note>
          <note>
            Det är det som är den stora skillnaden mellan vår politik och
            er, Jörgen Johansson.
          </note>
          <note type="speaker">
            Anf. 42 JÖRGEN JOHANSSON (c) replik:
          </note>
          <note>
            Fru talman! Grunden för att kommuner och landsting ska fungera
            bra är att man får in skatteintäkter. För att man ska få in skatteintäkter
            måste så många som möjligt vara i arbete. Jag anser att den här
            regeringen på ett mycket aktivt sätt har prioriterat arbetslinjen
            och också nått resultat.
          </note>
          <note>
            Jag håller med Agneta Gille om att högkonjunkturen naturligtvis
            till stor del har bidragit till den situation vi har. Men det
            är inte enbart det. Forskare som har tittat på det här menar att
            minst en tredjedel av jobben har kommit till på grund av de aktiva
            åtgärder som regeringen har vidtagit.
          </note>
          <note>
            Vad gäller lönen till de förmögna, att de har fått större skatteåterbäring,
            är det procentuellt de grupper som Agneta Gille pratar om som
            har fått de stora vinsterna, mellan 1 000 och 1 500 kronor i månaden.
            Det är en enorm köpkraft som har släppts loss just till de grupperna.
            Sällan har man sett en sådan enorm löneutveckling för de grupperna
            som vad det här har inneburit.
          </note>
          <note type="speaker">
            Anf. 43 AGNETA GILLE (s) replik:
          </note>
          <note>
            Fru talman! För mig är rättvisa ett rättesnöre. Det är det för
            mig personligen i min familj men också i samhället. Om jag ska
            ge mina två söner julklappar ser jag till att de blir rättvist
            fördelade så att inte den ena får en hundring och den andra en
            tusenlapp. Det måste vara rättvist när man fördelar.
          </note>
          <note>
            Det rättviseperspektivet lever jag med, i politiken också. Jag
            tycker att det är oerhört viktigt.
          </note>
          <note>
            Rättvisa för mig är inte att man tar från dem som har det tufft,
            sänker ersättningen i a-kassan så att de som är utan arbete slås
            ut från samhället och inte klarar sig. På andra sidan ser man
            till att de som är förmögna får renovera sina tennisbanor.
          </note>
          <note>
            Jag kommer från Uppsala. Där har vi också en debatt vad gäller
            skatterna. Där kan vi se att minskningen av intäkter på grund
            av den situation som är blir 400 miljoner kronor. Det kommer att
            slå ännu hårdare mot denna kommun.
          </note>
          <note>
            I detta går Uppsala kommun ut och bestämmer sig för att de ska
            ta bort den ungdomssatsning som fanns. Mitt i stormande lågkonjunktur
            lägger Uppsala kommun ned satsningen på att hjälpa ungdomar med
            svårighet in på arbetsmarknaden.
          </note>
          <note>
            Det är inte rättvisa. Det är inte en politik som jag tycker är
            bra för samhället i dag. Jag vill att det ska förändras. Jag hoppas
            att 2010 kommer fortare än vad det ser ut att göra. Jag hoppas
            att vi då får en förändring av den politiska majoriteten i det
            här landet.
          </note>
          <note>
            Jag önskar god jul.
          </note>
          <note>
            Överläggningen var härmed avslutad.
          </note>
          <note>
            10 § Statsskuldsräntor m.m.
          </note>
          <note>
            Föredrogs
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            11 § Avgiften till Europeiska gemenskapen
          </note>
          <note>
            Föredrogs
          </note>
          <note type="speaker">
            Anf. 44 MAX ANDERSSON (mp):
          </note>
          <note>
            Fru talman! Miljöpartiet har två reservationer i det här betänkandet.
            Jag tänkte börja med den som handlar om klimatpolitiken och EU:s
            budget.
          </note>
          <note>
            Just nu pågår en budgetöversyn inom EU för den kommande långtidsbudgeten.
            Man tittar på vad det är som ska behöva ändras. Ska man flytta
            utgifter från det ena området till det andra? Vad ska EU:s pengar
            användas till?
          </note>
          <note>
            EU har en klimatpolitik som även om den kunde vara betydligt
            bättre än vad den är ändå innehåller en del positiva åtgärder.
            Det är nödvändigt med en mycket tuff klimatpolitik för att vi
            ska kunna klara målet om att världens temperaturer inte ska stiga
            med mer än två grader, vilket skulle få katastrofala konsekvenser.
          </note>
          <note>
            Men även om EU:s budget och verksamhet innehåller vissa positiva
            delar för klimatet motverkar stora delar av EU:s budget syftet
            att hålla tvågradersmålet och en bra klimatpolitik. Vi har väckt
            en motion som säger att vi ska klimatsäkra EU:s budget.
          </note>
          <note>
            Det är ett nytt begrepp. Med det menar vi att EU:s budget inte
            ska gå till verksamheter som förstör klimatet. EU lägger stora
            resurser på att bygga motorvägar och flygplatser och på att utöka
            flygtrafiken.
          </note>
          <note>
            EU:s jordbrukspolitik är inte klimatanpassad. Man har subventioner
            av kolkraften. En union där man på fullt allvar beslutar om att
            man ska subventionera diesel till fiskebåtar för att dieselpriset
            är högt och fisken håller på att bli utfiskad är inte en klimatunion.
          </note>
          <note>
            Man behöver genomföra en stor översyn och flytta bort resurser
            från de saker som skadar klimatet och i stället lägga dem på saker
            som skulle vara bra, exempelvis att man satsar mer pengar på att
            bygga järnvägar så att man kan flytta över trafik från flyget
            till järnvägen. Det skulle vara betydligt bättre för klimatet.
          </note>
          <note>
            Sieps, Svenska institutet för Europapolitiska studier, har skrivit
            om det här. De gav ut en rapport i år, där de analyserar i vilken
            utsträckning EU:s budget har bidragit till att nå unionens klimatmål.
            Slutsatsen är att budgeten hittills inte har fokuserat på klimatförhållanden,
            vilket även gäller den nuvarande långtidsbudgeten. Dessutom har
            miljösatsningar i EU:s regionalfonder motverkats av investeringar
            i till exempel vägbyggen och andra projekt som har bidragit till
            att förvärra utsläppen av växthusgaser.
          </note>
          <note>
            Så kan vi inte ha det. Miljöpartiet har motionerat om att regeringen
            ska ta initiativ i EU för att klimatsäkra EU:s budget. EU:s budget
            ska inte gå till verksamheter som förstör klimatet. Det bör regeringen
            driva i den pågående budgetöversynen. I dag har vi en situation
            där det verkar som att den ena handen inte vet vad den andra gör.
          </note>
          <note>
            Jag yrkar bifall, fru talman, till reservation nr 2.
          </note>
          <note>
            Den andra reservationen Miljöpartiet har gäller Sveriges kostnader
            för EU-medlemskapet. Jag och Ulf Holm har skrivit en utredning
            om behovet av att man utreder kostnaderna för Sveriges medlemskap
            i EU.
          </note>
          <note>
            Det betänkande som vi diskuterar i dag handlar om att vi ska
            erlägga ungefär 20 miljarder kronor i EU-medlemsavgift nästa år.
            Det är lite billigare än vanligt beroende på budgettekniska aspekter.
            Det kostar mer vanligtvis.
          </note>
          <note>
            Men den direkta medlemsavgiften är bara en liten del av kostnaderna.
            Det finns en massa indirekta kostnader för EU-medlemskapet.
          </note>
          <note>
            Vi har varit tvungna att byråkratisera vår jordbrukspolitik.
            Vi har varit tvungna att återreglera den. Vi har en misskött fiskepolitik.
            Vi har en regionalpolitik som numera till stora del sköts från
            EU. Svenska kommuner och landsting betalar stora delar i medfinansiering
            av en politik som är långt ifrån effektiv.
          </note>
          <note>
            EU har tvingat på Sverige en protektionistisk handelspolitik
            med högre tullar. Sådant kostar pengar.
          </note>
          <note>
            Man får inte heller glömma kostnaden för den alkoholpolitik som
            EU-medlemskapet har tvingat på oss som gör det svårare att höja
            skatten på alkohol och som gör att vi har tvingats acceptera högre
            införselkvoter.
          </note>
          <note>
            Det finns också andra indirekta kostnader som är svårare att
            beräkna, men det är uppenbart att kostnaden för EU-medlemskapet
            är långt högre än medlemsavgiften.
          </note>
          <note>
            Det här är intressanta fakta som skulle kunna vara väldigt användbara
            även för EU-anhängare i diskussionerna med EU inför kommande långtidsbudgetar.
            Det kostar en hel del, både direkt och indirekt, att vara med.
            Att få fakta på bordet om hur stor kostnaden är skulle vara användbart.
          </note>
          <note>
            Därför vill vi i Miljöpartiet ha en utredning av dessa kostnader.
            Utskottet vill gärna att man ska titta på båda sidor, och de sade,
            när vi motionerade om det första gången, att det vore orättvist
            att bara utreda kostnaderna för EU-medlemskapet. Man borde väl,
            om det ska vara rättvist, även titta på vinsterna. Då motionerade
            vi förra året om att man ska titta på bådeoch.
          </note>
          <note>
            Då svarade utskottet att det inte verkar som att man kan kvantifiera
            fördelarna och vinsterna med EU-medlemskapet.
          </note>
          <note>
            Jag förstår det. De är svåra att kvantifiera. De är väldigt små.
            En sådan här utredning skulle troligen visa att de ekonomiska
            kostnaderna vida överstiger vinsterna med medlemskapet. Jag kan
            alltså förstå att utskottet inte vill ha en sådan utredning.
          </note>
          <note>
            I år hävdar utskottet återigen att man inte ska ha någon utredning
            med motiveringen att det är svårt att kvantifiera. Jag tror att
            utskottet underskattar den påhittighet och kompetens man kan hitta
            i en svensk offentlig utredning. Vi behöver den här kunskapen.
            Den skulle vara värdefull, framför allt i diskussionerna om kommande
            budgetar, framför allt när det gäller att minska de indirekta
            kostnader som EU-medlemskapet leder till.
          </note>
          <note>
            Fru talman! Jag yrkar bifall till reservation 1.
          </note>
          <note type="speaker">
            Anf. 45 MONICA GREEN (s):
          </note>
          <note>
            Fru talman! Först vill jag önska talmännen och personalen en
            god jul. God jul också till finansutskottets kansli som har jobbat
            stenhårt hela hösten och till mina kolleger i finansutskottet.
            Jag önskar god jul genom att sjunga en sång:
          </note>
          <note>
            Den sjunger Arja Saijonmaa betydligt bättre än jag. Men det finns
            en anledning till att jag sjunger den sången eftersom vi nu debatterar
            EU:s avgift och vad vi kan göra med EU.
          </note>
          <note>
            Tyvärr domineras Europa i dag av djupt konservativa krafter.
            Det regnar i Europa, som Tomas Ledin sjunger i sin låt Genom ett
            regnigt Europa . Högerstyre är dåligt för löntagarna, för klimatet,
            för välfärden och för rättvisan. Ännu värre är det när högerdominansen
            i EU förstärker den svenska högerregeringens politik.
          </note>
          <note>
            Vår hållning är förstås att EU ska användas till att förbättra,
            inte försämra, villkoren för löntagarna i Sverige och till att
            förbättra för jobben, klimatet och solidariteten.
          </note>
          <note>
            Vi vill ha en restriktiv budget, precis som det står i betänkandet
            om utgiftsområde 27 om avgiften till Europeiska gemenskapen. Det
            är det betänkande vi står bakom och som vi debatterar nu.
          </note>
          <note>
            Vi menar att det behövs en reformering och en modernisering av
            utgifterna, och det behövs en genomgripande omprioritering. Till
            exempel måste utgifterna till jordbrukspolitiken kraftigt minskas.
            De behöver i stället inriktas på forskning och utveckling och
            på klimat- och miljöfrågorna. Krafttag måste tas mot gränsöverskridande
            brott.
          </note>
          <note>
            Så står det i betänkandet, och där är vi överens.
          </note>
          <note>
            Vi socialdemokrater har dock lagt märke till att Moderaterna
            har ändrat sin retorik om EU. Nu ska det framstå som att de vill
            ha lite mindre av EU i Sverige än de ville förut. De tänker till
            och med framställa sig som lite mer nationalistiska; det är en
            tydlig strategi.
          </note>
          <note>
            Som vanligt ska man lyssna mindre på vad de säger och mer se
            till vad de gör. Svaren får vi när vi tittar på vad Moderaterna
            har låtit EU driva åt sig eller vad Moderaterna inte driver i
            EU. Då är skiljelinjerna mycket tydliga.
          </note>
          <note>
            Det är Bryssel Moderaterna skyller på när de vill införa marknadshyror
            i Sverige.
          </note>
          <note>
            Det är via EU Moderaterna försöker krossa presstödet i Sverige
            och försämra den svenska alkoholpolitiken.
          </note>
          <note>
            Det är med hjälp av EU som Moderaterna försöker försvaga vår
            arbetsmarknadsmodell och de fackliga rättigheterna.
          </note>
          <note>
            Dessutom skyller de alltid på någon annan när det går dåligt.
            Anders Borg ville först ta äran åt sig för den bankgaranti som
            vi med hast behandlade här i riksdagen. Men nu när det visar sig
            att det inte fungerar skyller regeringen på att det är EU:s fel.
          </note>
          <note>
            Vi är med i EU för att vill förbättra för människorna i hela
            Europa. Vi vill ändra det som är dåligt med EU för Sveriges skull
            men också för resten av EU. Från solen i söder till isen i norr,
            som Christer Sjögren sjunger i I love Europe .
          </note>
          <note>
            Vad som behövs nu är inte en svagare svensk röst i EU utan en
            starkare. Vi vill och ska använda EU-medlemskapet till att förbättra,
            inte försämra, för jobben, klimatet och solidariteten. Vi menar
            att vi klarar välfärden om vi ökar kampen mot ekobrott och kampen
            mot skattefusk.
          </note>
          <note>
            I dag beräknas 11 300 miljarder dollar vara gömda pengar som
            skulle göra enormt mycket större nytta i välfärden i Europa och
            i Sverige. Vi vill att EU ska leda den globala kampen mot skatteparadisen.
          </note>
          <note>
            Herr talman! Det behövs det en socialdemokratisk valseger i Europavalet
            den 7 juni nästa år. Socialdemokratisk politik handlar alltid
            om att möjliggöra för människor att forma sitt eget liv. När jobben
            hotas, välfärden försämras och klyftorna mellan människor ökar
            drabbar det alla. Därför krävs en politik som sätter människan
            i centrum, som ser att trygghet inte står i motsättning till tillväxt
            utan tvärtom. Det gäller i Sverige, och det gäller i EU. Framgång
            kräver rättvisa!
          </note>
          <note>
            Vi socialdemokrater vill skapa fler trygga jobb i EU och Sverige.
            Vi sätter löntagarna före marknaden. Vi vill stärka kollektivavtalen
            så att nya Lavalfall kan undvikas. Vi vill införa ett socialt
            protokoll som bättre skyddar de fackliga rättigheterna. Vi vill
            investera i utbildning och forskning så att forskarflytten till
            USA kan vändas tillbaka.
          </note>
          <note>
            Vi vill att EU ska ta täten i klimatarbetet. Vi vill att EU ska
            minska sina utsläpp med 30 procent fram till 2020. Vi vill att
            EU satsar på forskning och utveckling av ett hållbart jordbruk.
            Vi vill se en ökad tågtrafik och investeringar för att rädda Östersjön.
          </note>
          <note>
            Vi vill att EU ska vara en solidarisk röst i världen. Vi vill
            stärka EU som fredsaktör. Vi vill inte att EU ska utvecklas till
            en militär allians. Vi vill fortsätta EU:s utvidgning. EU ska
            bidra till en rättvis världshandel, och medlemsländerna ska öka
            sitt bistånd. Vi vill stärka EU:s stöd för demokrati i Vitryssland,
            Ukraina, Georgien och Moldavien.
          </note>
          <note>
            Kort sagt: Det behövs fler socialdemokrater i Europa!
          </note>
          <note type="speaker">
            Anf. 46 MAX ANDERSSON (mp) replik:
          </note>
          <note>
            Fru talman! Det är alltid trevligt när man får höra någon sjunga
            en låt som är skriven av Jan Hammarlund. Jag tänker på Jag vill
            leva i Europa som han ursprungligen skrev som en sång mot kärnvapenkapprustningen.
            Jag vill bara påminna om att Jan Hammarlund är EU-motståndare
            och mycket väl vet att det är en stor skillnad på EU och Europa.
          </note>
          <note>
            De politiska frågor jag tänkte ställa med anledning av det här
            inlägget är: Vore det inte bra om Socialdemokraterna kunde tänka
            sig att också ta kamp för att klimatsäkra EU:s budget? Vore det
            inte bra om EU slutade att å ena sidan vidta bra åtgärder för
            att minska koldioxidutsläppen samtidigt som man å andra sidan
            vidtar många åtgärder som också ökar dem? Vore det inte bra om
            Socialdemokraterna kunde ansluta sig till Miljöpartiets kamp för
            att rätta till det här?
          </note>
          <note type="speaker">
            Anf. 47 MONICA GREEN (s) replik:
          </note>
          <note>
            Fru talman! Jo, det ska vi göra tillsammans. Miljöpartiet och
            Socialdemokraterna kan jobba ihop numera om EU-frågorna. Vi kan
            flytta fram positionerna när det gäller klimatarbetet i EU.
          </note>
          <note>
            Jag välkomnar att ni har haft en medlemsomröstning och att ni
            nu har bestämt er för att vilja vara kvar i EU och göra något
            bra av EU, bland annat för miljöns skull. Vi kan göra betydligt
            mer än vi har gjort hittills. Vi är ju med bland annat för att
            vi vill få en bättre miljö. Skiten känner ju inga gränser. Vi
            måste ha tuffare miljökrav både här hemma och i EU. Vi kan säkert
            göra mycket mer tillsammans nu när ni har bestämt er för att vara
            kvar i EU.
          </note>
          <note type="speaker">
            Anf. 48 MAX ANDERSSON (mp) replik:
          </note>
          <note>
            Fru talman! Vi är faktiskt tre partier som ska jobba tillsammans,
            även om vi bara är två personer som står i talarstolarna för ögonblicket.
            Jag välkomnar att Vänsterpartiet, som har en väldigt sund och
            bra inriktning i EU-politiken, också kommer att kunna vara med
            och jobba tillsammans med Miljöpartiet och Socialdemokraterna
            och att vi tillsammans alla tre kan jobba för en bättre klimatpolitik
            på EU-nivå.
          </note>
          <note type="speaker">
            Anf. 49 MONICA GREEN (s) replik:
          </note>
          <note>
            Fru talman! Det är bara att hålla med. Det är vi tre tillsammans.
            Det gör vi ihop.
          </note>
          <note type="speaker">
            Anf. 50 PEDER WACHTMEISTER (m):
          </note>
          <note>
            Fru talman! Jag misstänker att Socialdemokraterna gör en research
            på sina motståndare. Numera står det alltid dold talang i alla
            tidningar. Min dolda talang är att jag inte kan sjunga. Ni var
            väl underrättade.
          </note>
          <note>
            Jag vill börja med att yrka bifall till förslaget och avslag
            på motionerna.
          </note>
          <note>
            Vi har ett väldigt intressant år framför oss. Vi har ett EU-val,
            och vi har dessutom ett ordförandeskap. Vi kommer att ha tusentals
            debatter under det kommande året. Därför slutar jag här.
          </note>
          <note>
            Överläggningen var härmed avslutad.
          </note>
          <note>
            12 § Åtgärder mot konjunkturförsvagningen
          </note>
          <note>
            Föredrogs
          </note>
          <note type="speaker">
            Anf. 51 GÖRAN PETTERSSON (m):
          </note>
          <note>
            Fru talman! Den kommande debatten avhandlar tre motioner med
            förslag för att motverka konjunkturförsvagningen. Förslagen innebär
            finanspolitiska stimulanser för 2009.
          </note>
          <note>
            Regeringen aviserade den 5 december sin avsikt att lämna en proposition
            till riksdagen i slutet av januari månad och där föreslå åtgärder
            för att stimulera ekonomin.
          </note>
          <note>
            Finansutskottet har ansett att regeringens förslag bör avvaktas
            och avstyrkt motionsförslagen.
          </note>
          <note>
            I betänkandet finns elva reservationer och ett särskilt yttrande.
          </note>
          <note type="speaker">
            Anf. 52 THOMAS ÖSTROS (s):
          </note>
          <note>
            Fru talman! Sången får vänta tills vi har ajournerat oss för
            juluppehåll, eller hur?
          </note>
          <note>
            Jag vill i stället börja med att yrka bifall till reservationerna
            1, 4 och 7.
          </note>
          <note>
            Jag vill till samtliga talmän, till samtliga ledamöter och hela
            den fantastiska kanslipersonal som vi har både i finansutskottet
            och i riksdagen som helhet önska en riktigt god jul, en vilsam
            sådan, så att vi återsamlas fulla av energi.
          </note>
          <note>
            Vi har precis bara för någon timme sedan fått Konjunkturinstitutets
            senaste bedömning av svensk ekonomi. Det är ett mycket allvarligt
            läge som vi är inne i. Konjunkturinstitutet bedömer att arbetslösheten
            kommer att nå 9 procent 2010, skyhögt över de siffror som gällde
            när de borgerliga partierna tog över regeringsmakten hösten 2006.
            Konjunkturinstitutet varnar för att arbetslösheten blir ännu högre
            om regeringens passiva politik ligger fast.
          </note>
          <note>
            Bedömningen från Konjunkturinstitutet är att jobben blir närmare
            150 000 färre. Det är lika många färre som det antal jobben ökade
            med det sista året Socialdemokraterna satt vid regeringsmakten,
            oktober 2005oktober 2006, en ökning av sysselsättningen på 153
            000 personer. Nu sjunker det i snabb takt.
          </note>
          <note>
            Konjunkturinstitutet bedömer också att bnp nästa år minskar med
            0,9 procent. Vi har inte haft en sådan utveckling av ekonomin,
            ett sådant bnp-fall, sedan 1993 en period i svensk ekonomi som
            många av oss minns som en mycket svår utveckling för Sverige.
          </note>
          <note>
            Dessutom säger Konjunkturinstitutet att socialbidragen ökar.
            Socialstyrelsen bedömer att socialbidragen det senaste året har
            ökat i 65 procent av landets kommuner. Vi har under debatten på
            förmiddagen fått höra att socialbidragen inte ökar. Jag är ledsen,
            men socialbidragen ökar. Arbetslinjen från Moderaterna och de
            övriga borgerliga partierna har alltmer utvecklats till en socialbidragslinje.
          </note>
          <note>
            Konjunkturinstitutet säger också mycket tydligt att det måste
            komma ett tillskott till kommunernas ekonomi. Annars går de in
            i en period av uppsägningar. Vi har under förmiddagen fått höra
            att ett extra tillskott till kommunernas ekonomi bara skulle vara
            ett incitament för kommunerna att slösa med resurser. Nu ska det
            effektiviseras. Det finns det sannerligen förutsättningar för
            om man ska titta på de prognoser som nu ser ut att komma för kommunerna,
            nämligen behovet av att säga upp personal.
          </note>
          <note>
            Samtidigt bedömer Konjunkturinstitutet att vi går mot mycket
            stora underskott i offentliga finanser, 2 ½ procent 2010. Många
            förutspår ännu större underskott än så. Det är sannerligen en
            scenförändring vi har gått igenom de senaste två åren.
          </note>
          <note>
            Jag måste säga att jag är än mer övertygad om att den styråra
            i svensk ekonomisk politik som socialdemokratin har stått för,
            som vi har skapat, nämligen överskottsmålen, att i goda tider
            skapa stora överskott i offentliga finanser för att kunna klara
            dåliga tider, är en styråra med högsta relevans också i framtiden.
          </note>
          <note>
            Den borgerliga regeringen ärvde mycket stora offentliga överskott.
            Då kommer det som är det svåra när man får regeringsmakten i en
            fantastisk högkonjunktur, när vinden blåser i ryggen, jobben växer
            i antal och överskotten är stora. Då börjar pengarna bränna i
            fickan på regeringen och majoriteten. Man genomför mycket stora
            skattesänkningar, över 80 miljarder i skattesänkningar i mycket
            snabb takt under de år när högkonjunkturen var som allra hetast.
            Man lyssnade inte på Riksbanken som sade: Lugna ned er! Går ni
            vidare med den här politiken under högkonjunkturen stiger inflationen,
            räntorna stiger. Nu skulle man minsann sätta sprätt på överskotten.
          </note>
          <note>
            Tänk om de resurserna hade funnits till förfogande när vi nu
            går mot mycket stora underskott i offentliga finanser. Man förmådde
            inte att hantera högkonjunkturen. De som hade det bäst ställt
            fick fantastiskt stora skattesänkningar. Den tiondel i Sverige
            som har det bäst ställt fick i kronor och ören mer än 60 procent
            av hushållen i Sverige. Det var en fest som pågick under två år
            men som nu närmar sig sitt slut.
          </note>
          <note>
            Två av tre företag, enligt Svenskt Näringslivs företagspanel,
            planerar att minska antalet anställda under de kommande sex månaderna.
            Under de senaste höstmånaderna, fram till nu, har 50 000 personer
            varslats om uppsägning. När man lyssnade på de borgerliga företrädarna
            på förmiddagen lät det som om jobben kommer. Det är som en skiva
            som har hakat upp sig. Arbetslösheten minskar, jobben kommer,
            utanförskapet minskar men så ser det ju inte längre ut.
          </note>
          <note>
            Det var högkonjunkturen som blåste in från 2005, 2006, 2007 och
            halva 2008, men nu ser utvecklingen helt annorlunda ut. Antalet
            arbetslösa är nu högre än när den borgerliga regeringen tillträdde.
            Det är 25 000 fler arbetslösa i november 2008 än november 2006.
            Ungdomsarbetslösheten överstiger nu 20 procent.
          </note>
          <note>
            Jag hade glädjen att få lyssna på finansminister Anders Borg
            för nästan exakt två år sedan. På väg till stallet med mina döttrar
            fick jag inte lyssna på P 1 utan fick skruva in en av reklamradiokanalerna.
            Där intervjuades den alldeles färske finansministern. De undrade
            nu när jobben kom så snabbt i september och oktober om det var
            finansministerns förtjänst. Finansministern mumlade och ville
            inte riktigt svara. De låg på och frågade om det kunde vara så
            att jobben som hade kommit nu under de senaste månaderna var den
            borgerliga regeringens förtjänst. Nej, det var nog den socialdemokratiska
            regeringens förtjänst. Men när skulle de jobb komma som skulle
            vara finansministerns förtjänst, den ekonomiska politik som han
            bedriver? Ja, det skulle ta ett tag förstås. Men när? Pressad
            kom svaret att det skulle ta ett par år. Två år. Då skulle det
            börja verka.
          </note>
          <note>
            Man måste nästan vara ledarskribent på Svenska Dagbladets ledarsida
            för att känna att de jobb som kom var den borgerliga regeringens
            förtjänst. Det var de som skrev en fantastisk ledarkrönika som
            handlade om att till och med de jobb som kom det sista året under
            den socialdemokratiska regeringen var den borgerliga regeringens
            förtjänst. Varför det? Jo, för den pura förväntningen om en borgerlig
            regeringen gjorde att antalet sysselsatta ökade med 153 000 året
            innan den borgerliga regeringen tillträdde. Lyssnar man på den
            borgerliga majoriteten i kammaren skulle man tro att samtliga
            vikarierar på Svenska Dagbladets ledarsida.
          </note>
          <note>
            Två saker är oerhört viktiga nu. Det är höstens lärdom som verkligen
            står på sin spets. Den ena är att finanskrisen måste hävas. Det
            är en internationell kris med rötter i den amerikanska bolånekrisen
            som vi varnade för under ett och ett halvt års tid men som konsekvent
            viftades bort av finansministern och den borgerliga majoriteten.
            Det var en allvarlig kris, och den har svept in över hela världen.
          </note>
          <note>
            Den andra saken är att det också måste vidtas åtgärder på hemmaplan.
            Vi tog tre dagar på oss för att fatta beslut om garantiprogram
            för 1 500 miljarder kronor. Nu har snart nio veckor gått och ingenting
            har hänt. Regeringen har lagt fram ett garantiprogram som är uppenbart
            felkonstruerat. Det innebär att om banker går med får de högre
            upplåningsräntor än om de står utanför.
          </note>
          <note>
            Vi begärde redan i diskussionerna med regeringen innan propositionen
            kom att detta bör göras obligatoriskt och på ett sådant sätt att
            det blir attraktivt att vara med. Annars kommer detta inte att
            fungera. Vi fick försäkringar om att detta var väl förankrat i
            bankerna och att alla skulle vara med. Något obligatorium var
            inte nödvändigt.
          </note>
          <note>
            Nu är det dags att överväga en generell bankgaranti. Det här
            kan inte fortgå. Majoriteten måste förstå att det vi går igenom
            nu är ett stålbad för små och medelstora företag. De stora företagen
            vänder hem eftersom de inte får krediter internationellt. De söker
            krediterna i Sverige. Det innebär att de små och medelstora företagen
            trängs ut av bankerna. Det ska vara en generell bankgaranti och
            kapitalinjektioner till bankerna så att de kan möta den ökande
            kreditefterfrågan. Annars fortsätter konkursvågen som nu börjar
            välla in.
          </note>
          <note>
            Jag tycker inte efter nio veckor att regeringen har skött finanskrisen
            bra. Det var ett samarbete som resulterade i en mycket snabb hantering
            i riksdagen med mycket breda mandat för regeringen att agera,
            och sedan nio veckor av passivitet.
          </note>
          <note>
            Det andra som är lärdomen från dessa två år är haveriet för regeringens
            jobbpolitik. Vad är själva kungslinjen i majoritetens jobbpolitik?
            Jo, det handlar om arbetslöshetsförsäkringen. Det är den som ska
            göras så dålig och omfatta så få så att de sänker sina lönekrav
            och därmed kommer i sysselsättning. Ni formulerar det som er arbetslinje.
          </note>
          <note>
            Vad har nu effekterna av denna a-kassepolitik som skulle skapa
            många nya jobb blivit? Ni har raserat den viktigaste försäkringen
            i ett modernt samhälle. En halv miljon har på två år lämnat försäkringen.
            Av dem som nu är arbetslösa är det en tredjedel som saknar arbetslöshetsförsäkring.
            I bästa fall får de leva på 7 000 kronor i månaden brutto i garantibelopp.
            Det har finansministern sagt är väl anpassat för att man ska klara
            sig. Det är en hård politik mot människor som jobbat ett helt
            yrkesliv och kastas ut i arbetslöshet.
          </note>
          <note>
            Arbetslöshetsförsäkringen är nu så dålig att man kan få kanske
            hälften av sin lön i a-kassa, om man har rätt till a-kassa. Det
            är en otrygghetschock ni har sänt genom Sverige som bidrar till
            att försämra konjunkturläget. Det är den sämsta möjliga konjunkturpolitiken
            att möta denna djupa recession med att ha knuffat undan en halv
            miljon människor ur försäkringen och erbjuda dem i bästa fall
            7 000 i månaden. Alternativet är socialbidraget. Det innebär dessutom
            och det har TCO påpekat tydligt att kommunernas ekonomi försämras
            ännu mer eftersom kostnaderna för socialbidragen ökar. TCO bedömer
            att detta kan innebära socialbidragskostnader och övriga kostnader
            för kommunerna på 2 miljarder kronor.
          </note>
          <note>
            Låt mig vända mig till majoriteten i kammaren och konstatera
            att det ni har gjort med arbetslöshetsförsäkringen är det största
            politiska misslyckandet i modern politisk historia i Sverige.
            Ansvaret för att människor står utan skydd när vi går in i en
            recession vilar mycket tungt på er.
          </note>
          <note>
            Under högkonjunkturen har ni berömt er för att det var den borgerliga
            regeringens förtjänst att jobben kom till. Det gick inte många
            veckor förrän Maud Olofsson och resten av statsråden och majoriteten
            i kammaren berättade om att vartenda jobb var regeringens förtjänst.
            Nu när arbetslösheten ökar, utanförskapet ökar och socialbidragen
            växer är budskapet från regeringen att man inte kan göra någonting
            åt det. Vilken trovärdighet har man med den typen av politisk
            hållning?
          </note>
          <note>
            Ni har fört en utbildningsfientlig politik under högkonjunkturen
            och inte erbjudit arbetslösa möjligheter till utbildning. Det
            har varit Amspolitik. Min bedömning är att ni kommer att tvingas
            återkomma med Amspolitik.
          </note>
          <note>
            Småföretagarna kläms åt rejält med höjda arbetsgivaravgifter.
          </note>
          <note>
            Ni lade i våras fram en vårproposition kliniskt ren på insatser
            för att möta det som Arbetsförmedlingen då sade, nämligen att
            arbetslösheten stiger till hösten.
          </note>
          <note>
            Ni lade fram en budget i september där tyngdpunkten låg på stora,
            breda och generella skattesänkningar. Samma politik återigen,
            trots att ni då hade mycket tydlig kunskap om att Sverige var
            på väg in i en lågkonjunktur som KI sade i somras.
          </note>
          <note>
            När jobbkrisen har fördjupats under hösten har det varit en bedövande
            passivitet från regeringen med reellt funktionella åtgärder för
            att möta arbetslöshetskrisen. Pressade kom ett magert paket från
            en motvillig regering för några veckor sedan. Konjunkturinstitutet
            sade också mycket tydligt att det inte räcker.
          </note>
          <note>
            Regeringens egen rådgivare professor Lars Calmfors har sagt att
            det för med sig större risker att vara så passiv som regeringen
            är nu än att göra för mycket. Vad händer när man är så passiv
            inför arbetslöshetskrisen? Jo, fler blir arbetslösa. Offentliga
            finansers underskott ökar ytterligare, och ni riskerar att hamna
            i ett läge där ni inte kan hantera den offentliga ekonomin 2009
            och 2010.
          </note>
          <note>
            I dag säger Konjunkturinstitutet att det behövs ytterligare stimulanser
            på 15 miljarder 2009 och 50 miljarder 2010 för att inte råka illa
            ut på arbetsmarknaden framöver.
          </note>
          <note>
            Vi har lagt fram ett förslag till stimulansprogram som bland
            annat handlar om att se till att stärka byggverksamheten i Sverige.
            Vi går in i ett dödläge på byggarbetsmarknaden. Det behövs investeringsstöd
            för byggandet av hyresrätter. Det behövs renovering av miljonprogrammen
            så att arbetslösa byggjobbare kan bidra till att rusta oss väl
            inför den klimatkris vi är på väg in i.
          </note>
          <note>
            Ni lyssnade till slut på förslaget om ROT-avdraget. Det är bra,
            men det behövs mer, till exempel investeringar i järnvägar och
            vägar.
          </note>
          <note>
            Barnfamiljer, studenter och pensionärer, de hushåll som har det
            mest trångt, behöver stimulanser. Höj studiemedlen så att studenterna
            får möjlighet till lite mer konsumtion. Sänk skatten för pensionärerna,
            i stället för den straffbeskattning ni har infört under den här
            mandatperioden. Dessutom skulle bostadstillägg för pensionärerna
            göra att de som har det sämst ställt får lite mer att röra sig
            med. Barnbidragen för barnfamiljerna är ett mer effektivt instrument
            för att stimulera hushållen än era stora skattesänkningar för
            dem som tjänar bäst.
          </note>
          <note>
            Stimulera småföretagandet. Sänk arbetsgivaravgiften för småföretag,
            men satsa också så att de kan gå ut på exportmarknaderna. Satsa
            mer på forskning och utveckling.
          </note>
          <note>
            Utbildningsfrågan har ni bortsett från under era första två år.
            Det är så oerhört viktigt att ni inte låter dessa kanske ett par
            hundra tusen människor som kastas ut i arbetslöshet passiviseras.
            Det behövs breda satsningar på vuxenutbildning, möjligheter till
            eftergymnasial utbildning och att se till att människor får tillbaka
            framtidshopp och framtidstro genom breda utbildningsinsatser,
            inte minst för ungdomarna. Det är nu 18 000 ungdomar som ni passiviserar
            i det ni kallar ungdomsgarantin. Ge dem utbildning, jobb och praktik
            så att de inte förlorar framtidstron! Det är oerhört viktigt i
            ett sådant här skede.
          </note>
          <note>
            Kommunernas ekonomi har vi diskuterat under förmiddagen, och
            det är uppenbart att majoriteten inte förstår vad som är på väg
            att hända. Sveriges Kommuner och Landsting larmar om situationen.
            Vi har nu på morgonen fått ytterligare information om hur Karolinska
            sjukhuset i detta fall ska säga upp personal. Akademiska sjukhuset
            i Uppsala är i samma situation liksom Sahlgrenska i Göteborg.
            Det krävs mycket tydliga insatser för att kommuner och landsting
            ska kunna behålla sin personal och inte späda på arbetslösheten
            i dessa svåra tider.
          </note>
          <note>
            Vi har gett besked om att redan 2009 ge ytterligare resurser
            på 5 miljarder, och 5 miljarder 2010. Det ger arbetsro åt välfärdssektorn.
          </note>
          <note>
            Men till slut hamnar ni väl återigen i ett skattesänkningsprogram,
            det som breda grupper av ekonomer och experter säger är icke verkningsfullt
            i detta läge. Gör inte det! Förstå att stimulanser måste sättas
            in och riktas mot de områden där de ger effekt och där de ger
            jobb! Er jobblinje har havererat. Nu gäller det att lägga om kursen
            för Sveriges skull. Sverige kan bättre.
          </note>
          <note>
            Tack och god jul!
          </note>
          <note type="speaker">
            Anf. 53 ULLA ANDERSSON (v):
          </note>
          <note>
            Fru talman! Jag vill också önska alla en god jul och ett gott
            nytt år.
          </note>
          <note>
            Jag vill börja med att yrka bifall till reservationerna 2, 5
            och 8.
          </note>
          <note>
            Jag skulle också inledningsvis vilja ge några lovord till Socialdemokraterna
            som har tagit initiativet i den här frågan, ett initiativ som
            en ansvarsfull regering borde ha tagit i den här allvarliga situationen.
          </note>
          <note>
            I stället har vi en regering som pratar om en superbudget. Ja,
            alla med någorlunda intellekt kvar förstår att den redan är passé,
            förbispelad, förbrukad. Men det blir väl så här när teoriboken
            inte längre ger några råd som stämmer överens med verkligheten.
            Vi har en majoritet som har gått vilse i ideologiska irrläror.
          </note>
          <note>
            Under en lång tid har det pågått en debatt om betydelsen av att
            reglera den offentliga sektorns ekonomi och utrymme. EU, EMU och
            Sverige har alla sina regelverk för att den offentliga sektorn
            inte ska ta för stor andel av ekonomin. Men inte är det väl den
            offentliga sektorn som ställt till med finanskrisen? Nej, det
            är effekten av nyliberalismens framfart, och bolånekrisen är bara
            en effekt av nyliberalismen, när nyliberalismen har segrat och
            det har varit rådande att marknaden ska sköta sig själv, samhället
            och demokratin träda tillbaka. Och Alan Greenspan, profeternas
            profet bland alla nyliberaler, har kanske en hel del att fundera
            över och en hel del på sitt samvete i dagsläget.
          </note>
          <note>
            Den finanskris vi nu har beror på en girighet som är inbyggd
            i systemet. Det är den som har gjort att hela världsekonomin nu
            har tarmvred, hjärnblödning och hjärtinfarkt på samma gång. Inkomstskillnaderna
            är gigantiska, och regering efter regering får sätta in extra
            insatser. Vi borde faktiskt i stället diskutera hur nyliberalismen
            har skadat hela samhällssystem, enskilda individer och seriösa
            företag, det vill säga orsakerna till att vi har tvingats lägga
            fram de här tilläggsbudgetarna i Sverige men också i många andra
            länder.
          </note>
          <note>
            Anders Borg pratar i stället om ordning och reda i statsfinanserna
            och om det utmärkta utgångsläge Sverige har före andra länder.
            Och visst ska vi vara glada över det. Men att låta pengarna ligga
            i sina fack vore förödande för svensk ekonomi och för arbetslösheten.
            Det går inte längre att låtsas som att inga insatser är billigast
            eller att det inte skulle kosta något med passivitet. Sanningen
            är den att det är dyrare att göra för lite än för mycket i den
            situation som vi nu befinner oss i. Det är de allra flesta ekonomer
            dessutom överens om, från Lars Calmfors, Svenskt Näringsliv, Handels
            och TCO. Dyrt kommer det att bli i åratal framöver om vi får massarbetslöshet
            och stora nedskärningar i välfärden och om sunda företag tvingas
            gå omkull för att inga stimulanser för ökad efterfrågan sätts
            in. Det blir långt mycket dyrare än om vi skulle lägga någon miljard
            för mycket i något stimulanspaket.
          </note>
          <note>
            Självklart handlar det också om vad pengarna används till. Generella
            sänkningar av arbetsgivaravgifter eller stora generella skattesänkningar
            leder helt fel. Det är indirekta åtgärder som är både dyra och
            ineffektiva. Men investeringar i välfärd, järnväg, bostäder eller
            energiomställning skapar både jobb och ökad efterfrågan direkt.
            Det är också vad Vänsterpartiet har föreslagit. Passivitet kostar
            samhällsekonomiskt och individuellt.
          </note>
          <note>
            Som jag sade har Vänsterpartiet föreslagit en hel rad åtgärder.
            Vi hade alla de åtgärderna i den budget vi lade fram i höstas,
            men där hade vi också satsningar på vägunderhåll och en miljöteknikfond.
            Vi föreslog höjda garantipensioner, höjt underhållsstöd, bostadstillägg
            och höjda studiemedel. Vi vet att ekonomiskt eftersatta grupper
            behöver resursförstärkning i plånboken eftersom många av dem har
            en egen finanskris varje dag. Men vi vet också att människor som
            har det knapert ekonomiskt använder sina pengar till eftersatta
            behov, och då ökar efterfrågan i ekonomin eftersom vinterjackan
            köps in, håret klipps och kanske till och med tänderna kan lagas.
          </note>
          <note>
            Vi föreslog också i höstas som enda parti höjda generella statsbidrag
            till kommuner och landsting, för signalerna var tydliga redan
            då. Men vi föreslog också en kraftig sänkning av a-kasseavgiften
            så att alla skulle ha råd att vara med. Vi föreslog en nivå på
            6070 kronor, och vi höjde golven och taken så att 80 procent skulle
            få ut 80 procent av sin tidigare lön. Om det hade vunnit gehör
            skulle en varslad Volvoarbetare, som nu kanske har blivit uppsagd,
            få ut 4 800 kronor mer i månaden.
          </note>
          <note>
            Nu har vi lagt fram kompletterande förslag för att motverka effekterna
            av den kris som vi nu befinner oss i och som kommer att djupna.
            Arbetslösheten riskerar att bli 9 procent 145 000 fler arbetslösa.
            50 000 har varslats under hösten. Sveriges Kommuner och Landsting
            pratar om att 20 000 jobb i välfärden hotas av de försämrade ekonomiska
            villkoren. Två av tre kommuner beräknas varsla nästa år. Var tredje
            kommun beräknas ha underskott redan i år. Och redan innan de nya
            siffrorna kom hade hälften av landstingen planerat att lägga varsel.
          </note>
          <note>
            Men Odell och Borg nekar Sveriges Kommuner och Landsting höjda
            statsbidrag eller extra stimulanser, trots att ordföranden, moderaten
            Anders Knape, vädjar till regeringen. Nej, Odell och Borg nekar
            och lägger pengarna i ordning och reda i bankfacket i stället.
            Men Borg kan tänka sig några eventuella skattesänkningar för dem
            som har turen att ha ett jobb. De arbetslösa, de sjuka och pensionärerna
            ska fortsatt straffas, enligt högerideologin.
          </note>
          <note>
            Skattesänkningar som föreslås och som har genomförts det är en
            100-miljardersspärr vi har passerat får betalas varje dag av en
            uppsagd Volvoarbetare, verkstadsindustriarbetare eller välfärdsarbetare
            i form av ökad ekonomisk otrygghet och i form av sänkt a-kassa.
            Det är den a-kassa som regeringen har misshandlat så kraftigt
            att redan i dag får var tredje arbetslös endast 5 500 kronor i
            månaden, och det innan alla varsel fallit ut. Maud Olofsson sade
            i tisdags: Ja, men de får väl skylla sig själva. Borg säger att
            det här är en rimlig nivå att leva på.
          </note>
          <note>
            Thomas Östros sade att det var ett politiskt stort misslyckande.
            Så kan man se det. Men det är inte ett misslyckande, utan det
            är medveten politik av högerregeringen byggd på rå cynism, en
            människosyn som är helt förkastlig.
          </note>
          <note>
            Jag vet att vi alla i oppositionen är helt överens om att denna
            extraordinära situation kräver extra stort ansvarstagande och
            är oerhört besvikna på den regering som nu sitter. De verkar inte
            ens inse att det krävs insatser utöver det vanliga.
          </note>
          <note>
            Tänk om alla de investeringar som kommunerna hade planerat fryser
            inne! Tänk om alla varsel som kommuner nu kanske tvingas lägga
            på grund av att statsbidragen inte höjs faller ut! Då förvärras
            den här lågkonjunkturen ännu mer.
          </note>
          <note>
            Vänsterpartiet har föreslagit ett konjunkturellt investeringsstöd
            till kommuner och landsting för att de ska kunna göra investeringar
            som är planerade men inte kan genomföras på grund av en försämrad
            ekonomi, eller få del av om de tidigareläggs.
          </note>
          <note>
            Vi avsätter 8 miljarder, och staten ska stå för 20 procent av
            medfinansieringen. Det kan användas för skolor, sjukhus, el, vatten,
            fjärrvärme, vägar eller bostäder, och det ska särskilt gynna miljö-
            och energieffektiviseringar och tillgänglighet för personer med
            funktionsnedsättning.
          </note>
          <note>
            1 byggmiljard ger ungefär 1 000 arbetstillfällen. Det hade varit
            ett bra sätt att motverka byggarbetslösheten.
          </note>
          <note>
            Vi föreslår också ett utökat ROT-avdrag på 3 miljarder kronor,
            men inte ett sådant ROT-avdrag som regeringen har föreslagit eftersom
            det faller ut på följande sätt: Om jag bor i ett radhus och är
            gift eller sambo och vi ska laga taket kan vi få 100 000 kronor
            i rabatt. Men om en granne som är ensamstående ska laga sitt tak
            då får hon bara 50 000 kronor i rabatt. Det är en ren diskriminering.
          </note>
          <note>
            Förutom ökade statsbidrag till kommunerna och investeringsstöd
            vill vi att regeringen ska undersöka möjligheterna att via Riksgälden
            ordna en kreditfacilitet för kommunsektorn. Det skulle avlasta
            banksektorn och även möjliggöra för de kommuner som i dag nekas
            lån via bankerna att få sina behövliga krediter.
          </note>
          <note>
            Vi föreslår en extra utbetalning nu i december månad av barnbidraget,
            och det skulle också omfatta studiebidraget till gymnasieungdomar
            och alla de familjer som i dag tvingas leva på socialbidrag. Det
            är ett förslag som skulle glädja många barn och barnfamiljer i
            juletider och vara mycket välbehövligt.
          </note>
          <note>
            I finanskrisens spår har företagens möjligheter att få tillgång
            till kapital kraftigt försämrats. Det är ett allvarligt hot mot
            utvecklandet av nya idéer, bärkraftiga företag och nya jobb. I
            ett läge där kapitalmarknaden inte längre fungerar eller inte
            vill ta sitt ansvar måste staten gripa in. Staten har en viktig
            uppgift att fylla för att säkra långsiktig finansiering och teknikutveckling.
            Vi föreslår därför att en riskkapitalfond bildas genom en extra
            utdelning från Vattenfall på 5 miljarder kronor.
          </note>
          <note>
            Vi föreslår också att bankernas ensidiga rätt att säga upp lån
            ska tas bort. I dag går staten in med skattemedel för att finansiera
            små och medelstora företag som har svårigheter att få lån. Men
            vi tillåter fortfarande att bankerna ensidigt säger upp lån för
            företag som sköter sig och inte har gjort något fel. Det är bara
            de ekonomiska förhållandena i omvärlden som har förändrats. Företagen
            får inte ens nyttja den checkkredit som de faktiskt har blivit
            beviljade tidigare. Det som vi gör med skattepengar motverkas
            av banksektorn.
          </note>
          <note>
            Men vi, alltså staten, äger också en bank, nämligen SBAB. Om
            vi hade en regering som företrädde ett klokt bankägande skulle
            den låta SBAB pressa och sänka bolåneräntorna. Det har TCO föreslagit,
            och vi tycker att det är ett mycket bra förslag. Det skulle också
            sätta en press på övriga aktörer på bolånemarknaden. Men enligt
            en del bedömare försämras SBAB:s upplåningsvillkor av den osäkerhet
            som råder kring en eventuell utförsäljning. Denna osäkerhet skulle
            regeringen snabbt kunna sätta stopp för genom att avbryta försäljningsplanerna.
            Vi behöver ett ökat statligt bankägande eftersom ägande ger makt
            och möjligheter att vrida utvecklingen, och det behövs inte minst
            nu när utlåningen inte fungerar.
          </note>
          <note>
            Jag måste erkänna att det faktiskt är lite småroligt att det
            har visat sig att vi i finansutskottet har en liten smygsocialist
            bland oss. Carl B Hamilton, Folkpartiet, har nu anslutit sig till
            Vänsterpartiets förslag om ett ökat statligt bankägande. Även
            han har kommit till insikt. Man skulle kunna säga: Sent ska syndaren
            vakna. Men välkommen i det röda laget, Carl. Det är härligt när
            smygsocialister framträder i ljuset.
          </note>
          <note>
            För att förhindra varsel och uppsägningar bör staten erbjuda
            ekonomiskt stöd till fortbildning av anställda i branscher med
            tillfälligt sviktande orderingång, till exempel fordonsindustrin.
            Det har IF Metall föreslagit, och vi har det också med i vår motion.
            Det betyder att anställda under den tid som de inte behövs i produktionen
            i stället skulle beviljas studieledighet. När studierna sedan
            är genomgångna ska de kunna gå tillbaka till sina jobb. Företaget
            finansierar utbildningen, och staten står för ersättning till
            de studerande.
          </note>
          <note>
            Vi vill också ha fler kvalificerade yrkesutbildningar och fler
            högskoleplatser. Vi anser också att om det är arbetsmarknadspolitiskt
            motiverat ska man kunna erhålla aktivitetsstöd under ett år för
            högskolestudier.
          </note>
          <note>
            Vi vill också understryka betydelsen av att tidigarelägga de
            arbetsmarknadspolitiska insatserna. Regeringen borde omprioritera
            insatserna så att mer fokus läggs på tidiga åtgärder i stället
            för att låsa alla resurser till olika former av garantier och
            åtgärder för långtidsarbetslösa.
          </note>
          <note>
            Många unga kommer också att bli arbetslösa, och många unga är
            redan arbetslösa. Det är deras visstidsanställningar som inte
            förlängs, och det syns inte i någon varselstatistik. De unga som
            löper allra störst risk att bli långvarigt arbetslösa och som
            har särskilt svårt att hitta ett jobb är de som inte har klarat
            gymnasiet. Det beräknas bli många fler ungdomar. Det kommer att
            vara ungefär 120 000 till inom tre år som inte kommer att ha fullständiga
            gymnasiebetyg. Vänsterpartiet föreslår därför en särskild utbildningssatsning
            för långtidsarbetslösa unga som saknar gymnasieutbildning ett
            kunskapslyft för unga.
          </note>
          <note>
            Vi vill även betona den ökade betydelsen av tidiga insatser när
            det gäller unga arbetslösa. Arbetsförmedlingen vill inte vänta
            fem sex månader, som de tvingas till i dag, med att erbjuda insatser
            för arbetslösa ungdomar. Man vill kunna erbjuda praktik eller
            utbildning inom 14 dagar, vilket vi också föreslår.
          </note>
          <note>
            Fru talman! Vi närmar oss jul, och alla har önskelistor. Jag
            har tre saker på min önskelista:
          </note>
          <note>
            Låt oss hoppas att nyliberalismen är begravd och att den eran
            nu är över.
          </note>
          <note>
            Låt oss hoppas att fler smygsocialister kliver fram i ljuset.
          </note>
          <note>
            Låt oss hoppas på ett paket som kanske kommer lite längre fram.
            Men jag ska vara snäll så länge så kanske det går i uppfyllelse.
          </note>
          <note>
            Jag ska i alla fall göra allt vad jag kan vi är nog många i denna
            kammare och utanför den som svettas varje dag under den borgerliga
            regeringens tyranni för att vi ska byta både regering och politik
            2010.
          </note>
          <note type="speaker">
            Anf. 54 MIKAELA VALTERSSON (mp):
          </note>
          <note>
            Fru talman! Det var med anledning av den snabbt och kraftigt
            försämrade konjunkturutvecklingen som vi i Miljöpartiet lämnade
            in en motion med anledning av särskild händelse, precis som Vänsterpartiet
            och Socialdemokraterna gjorde, och det är därför som vi har denna
            debatt i dag. Det gjorde vi för att vi anser att riksdagen omedelbart
            bör ta initiativ till kraftfulla åtgärder för att möta det försämrade
            konjunkturläget.
          </note>
          <note>
            Regeringen har länge varit handfallen inför den snabba förändring
            som vi nu ser på arbetsmarknaden. Man har nu aviserat att förslag
            kommer i januari. Men det är tyvärr alldeles för sent, och det
            saknas väldigt många viktiga delar. Det som framför allt lyser
            med sin frånvaro är nödvändiga förstärkningar för kommuner och
            landsting och investeringar som skulle kunna bidra till en nödvändig
            omställning samtidigt som de också ger jobb.
          </note>
          <note>
            Vi i Miljöpartiet presenterade redan i vår budgetmotion åtgärder
            som syftar till att underlätta med anledning av konjunkturnedgången
            och den vikande arbetsmarknaden. I motionen om ytterligare stimulansåtgärder
            har vi dessutom presenterat åtgärder för 10 miljarder ytterligare
            för både år 2009 och 2010. Vi föreslår bland annat höjningar av
            statsbidragen till kommuner och landsting, investeringar i klimatåtgärder,
            energieffektivisering och ett klimatsmart transportsystem samt
            sänkta arbetsgivaravgifter.
          </note>
          <note>
            Prognoser har länge visat på en kraftfull konjunkturförsvagning.
            Sysselsättningen faller kraftigt, arbetslösheten stiger, och tillväxten
            kommer enligt dagens prognos från Konjunkturinstitutet att visa
            på minus 1 procent 2009, och arbetslösheten kommer att vara runt
            9 procent 2010.
          </note>
          <note>
            Det läge som vi nu går in i riskerar att utvecklas till något
            betydligt mer dramatiskt än en normal inbromsning av konjunkturen,
            dels för att riskerna för en kraftig konjunkturnedgång är så påtagliga,
            dels för att det är väldigt oklart vilka effekter som penningpolitiken
            har i dagsläget.
          </note>
          <note>
            På grund av den kraftiga konjunkturavmattning som vi nu går in
            i måste riksdagen besluta om ytterligare åtgärder.
          </note>
          <note>
            Vi från Miljöpartiet kritiserade regeringens finanspolitiska
            inriktning redan i samband med att budgetpropositionen lades fram.
            Stora delar av regeringens skattesänkningar har riktats till personer
            med väldigt höga inkomster samtidigt som man har gjort försämringar
            i socialförsäkringar som framför allt drabbar dem med låga inkomster.
            Det är en dålig politik, och den har bidragit till att människor
            i dag är sämre rustade att möta det konjunkturläge som vi nu upplever.
            Att man försämrar trygghetssystemen och ökar otryggheten för människor
            är inte bara mycket dåligt, det visar också på en människosyn
            som är cynisk och som vi från Miljöpartiet aldrig någonsin kan
            sympatisera med.
          </note>
          <note>
            Att man sedan i efterhand gör nya pudlar nästan varje vecka och
            går ut och talar om att man nog faktiskt ångrat sig lite och säger
            att man kanske tog i lite för mycket visar bara ytterligare hur
            ogenomtänkt och vårdslöst som denna regering hanterar såväl människors
            liv och vardag som svensk ekonomi och våra skattepengar. Snälla,
            låt oss slippa se en enda pudel till med ledsna ögon från den
            här regeringen! Lär er tänka efter före!
          </note>
          <note>
            Fru talman! Vi i Miljöpartiet presenterade i vår budgetmotion
            ett antal offensiva förslag som vi såg som nödvändiga nu när arbetsmarknaden
            försämras. Bland annat föreslog vi ett stort antal nya utbildningsplatser.
            Syftet var att skapa förutsättningar för fler att omskola sig
            när arbetslösheten stiger. Det både mildrar effekterna av lågkonjunkturen
            och gör att fler kan bli rustade att ta nya jobb när konjunkturen
            sedan vänder. Vi föreslog omfattande förstärkningar av arbetslöshetsförsäkringen
            och sjukförsäkringen samt satsningar på kommuner och landsting
            utöver de förslag som regeringen presenterade. Vi ville också
            ha sänkta arbetsgivaravgifter för små och medelstora företag,
            omfattande investeringar i infrastruktur och energieffektiviseringar
            samt höjt studiemedel.
          </note>
          <note>
            Vi menar att den inriktningen i Miljöpartiets budgetmotion hade
            lagt grunden för en politik som betydligt bättre än regeringens
            hade svarat upp mot de utmaningar som Sverige står inför.
          </note>
          <note>
            Miljöpartiet föreslog redan då en stor satsning på klimatsmart
            infrastruktur, på en väsentligt högre nivå än regeringens. Bland
            annat ingick en närtidssatsning på spårbunden infrastruktur. Underhållet
            av järnväg är eftersatt i Sverige. Nu bör dessutom ytterligare
            underhållsarbete snabbt sättas i gång, när konjunkturen vänt nedåt
            och mer ledig arbetskraft finns att tillgå.
          </note>
          <note>
            Bygginvesteringarna går nu snabbt ned. En beprövad och effektiv
            metod för att mildra effekterna av nedgång i byggkonjunkturen
            är ROT-avdrag. Det är bra att regeringen har aviserat ett ROT-förslag,
            men det är synd att man helt missar möjligheten att koppla det
            till miljösmarta och energibesparande åtgärder. Det är också helt
            otroligt att det inte omfattar hyresrätter. Hur tänker ni då?
            Är det ett ideologiskt ställningstagande, eller kommer det ännu
            en tvärvändning efter jul när ni varit lediga och insett misstaget?
          </note>
          <note>
            Vi har föreslagit ett ROT-avdrag som även omfattar flerbostadshus
            och som syftar till miljöförbättringar. Vi föreslår att avdrag
            ska kunna medges för bygginvesteringar där bra miljövänliga material
            används, för energieffektiviseringar och för investeringar i bättre
            inomhusmiljö. Vi föreslår också att man nu tar chansen och gör
            en insats med energieffektiviseringar även i statens eget fastighetsbestånd.
          </note>
          <note>
            Vi har också tidigare i vår budgetmotion föreslagit ett teknikneutralt
            investeringsstöd för åtgärder som kan leda till energieffektiviseringar
            både i enbostadshus och i flerfamiljshus.
          </note>
          <note>
            Bostadssektorn står i dag för ungefär en tredjedel av Sveriges
            energianvändning och orsakar också en stor del av utsläppen av
            växthusgaser. För att rejält minska bostäders klimatpåverkande
            utsläpp behövs stora energibesparande åtgärder i hela bostadsbeståndet
            de kommande åren. Det behövs ingen komplicerad teknik för att
            bygga energieffektivt. Flera goda exempel visar att det går att
            bygga extremt energisnålt på ett lönsamt sätt.
          </note>
          <note>
            Framför allt de bostäder som byggdes inom miljonprogrammet står
            nu inför omfattande renoveringsbehov. Många av husen har dålig
            energiprestanda. Nu finns en unik chans att snabbt och kostnadseffektivt
            minska energianvändningen samtidigt som vi kan skapa jobb. Inom
            en period på 1520 år framåt måste merparten av miljonprogramsbeståndet
            renoveras. Enligt Boverket måste renoveringstakten öka från nuvarande
            20 00025 000 till 65 000 lägenheter per år.
          </note>
          <note>
            Miljonprogrammets bestånd är dessutom särskilt gynnsamma för
            energibesparande åtgärder. De är många, de är energitekniskt lika
            varandra och det omfattande renoveringsbehovet gör att man får
            samordningsvinster. Eftersom renoveringscykeln i denna typ av
            bostäder är ungefär 40 år måste vi ta den unika möjligheten att
            vidta dessa energiåtgärder nu, så att vi inte låser in oss i en
            gammal lösning i 40 år till.
          </note>
          <note>
            Fru talman! Arbetslösheten kommer under 2009 att stiga kraftigt,
            och det är de unga som särskilt kommer att drabbas. Vi föreslog
            i vår budgetmotion att antalet utbildningsplatser inom arbetsmarknadspolitiken
            skulle förstärkas kraftigt för att möta den vändande konjunkturen.
            Vi föreslog också fler högskoleplatser samt satsningar på kommunal
            vuxenutbildning och kvalificerad yrkesutbildning. Vi föreslår
            nu ytterligare 1 miljard för arbetsmarknadsåtgärder.
          </note>
          <note>
            För Miljöpartiet går skapandet av nya jobb och hållbar utveckling
            hand i hand. Vi menar att den konjunkturnedgång som vi nu ser
            framför oss innebär en möjlighet till offensiva åtgärder som också
            kan skapa förutsättningar för hållbar utveckling. När konjunkturen
            nu bromsar in och kommunernas och landstingens skatteintäkter
            förväntas minska på grund av ökad arbetslöshet och lägre sysselsättning
            finns det en stor risk att kommuner och landsting kommer att bli
            tvungna att skära i sina kostnader. Detta riskerar att ytterligare
            försämra konjunkturutvecklingen då det i många fall kommer att
            leda till uppsägning av personal.
          </note>
          <note>
            Regeringen verkar vara helt oförstående för de problem som kommer
            i kommuner och landsting och fullständigt ovillig att bidra till
            att ge bättre förutsättningar att möta framtiden. Vi föreslår
            en permanent höjning av statsbidragen med 5 miljarder per år för
            att kommunerna nu inte ska börja planera för neddragningar i sin
            verksamhet som ytterligare driver ned konjunkturen. Det kommer
            att bli kraftiga nedskärningar, och då riskerar situationen att
            försämras rejält. Det är viktiga verksamheter som skola, förskola
            och äldrevård som då blir lidande. Det drabbar i slutänden barnen
            och våra gamla.
          </note>
          <note>
            Regeringens egen uppdaterade prognos från den 16 december visar
            att kommunsektorn får stora underskott 2010. SKL spår ännu större
            underskott, 7 miljarder, för kommun- och landstingssektorn 2010.
            Enligt nya prognoser från Sveriges Kommuner och Landsting kommer
            redan i år 60 kommuner och hälften av landstingen att gå med underskott.
            Redan i dag ser man dessutom att kommunerna och landstingen inte
            förlänger visstidsanställningar, vilket är det första steget för
            att minska kostnader.
          </note>
          <note>
            Sveriges Kommuner och Landsting har tidigare krävt höjda statsbidrag
            med 3 miljarder 2009 och 5 miljarder 2010. I och med att skatteintäkterna
            reviderades ned ytterligare den 16 december uttalade Anders Knape
            att tillskotten nu måste bli ännu större än vad man tidigare begärt.
          </note>
          <note>
            Dessutom kommer de nya reglerna och det lägre antalet medlemmar
            i a-kassan att leda till ytterligare ansträngningar i kommunernas
            ekonomi. Svenska Dagbladet rapporterade den 17 december att sju
            av tio socialnämnder inte kommer att klara årets budget eftersom
            fler söker socialbidrag efter ändringarna i a-kassa och sjukförsäkring.
          </note>
          <note>
            Fru talman! Det finns väldigt stora brister i regeringens aviserade
            stimulansåtgärder. Åtgärderna leder inte till de nödvändiga strukturella
            förändringar som regeringen själv har sagt behövs.
          </note>
          <note>
            Den största åtgärden i ett volymperspektiv är förstärkningen
            av Arbetsförmedlingen med 1,1 miljard. Det sägs leda till att
            många fler ska få stöd och hjälp. Men insatserna verkar inte handla
            om några konkreta åtgärder eller utbildningsinsatser utan bara
            om gammaldags, passiva Amsåtgärder. Man föreslår ROT endast för
            småhus och bostadsrätter trots att det största behovet av renovering
            och energieffektivisering finns i hyreshus och i allmännyttan.
          </note>
          <note>
            En förstärkning görs av kvalificerad yrkesutbildning och yrkesvux,
            och det är bra. Det är i linje med vad vi tidigare föreslagit.
            Men volymerna är alldeles för små.
          </note>
          <note>
            I EU-kommissionens så kallade Barrosoplan lyfter man fram att
            de åtgärder som nu sjösätts i de olika länderna också bör leda
            till att klimat- och miljömål lättare nås. Bland annat lyfter
            man tydligt fram byggnaders energieffektivitet och främjande av
            miljövänliga varor. Kommissionen uppmanar medlemsstaterna att
            vidta ytterligare konsumentinriktade åtgärder för att stimulera
            efterfrågan på miljövänliga varor.
          </note>
          <note>
            Fru talman! Den svenska regeringen visar inte på den insikt som
            krävs för att klara vare sig klimatkrisen eller jobbkrisen och
            följer inte heller EU-kommissionens intentioner.
          </note>
          <note>
            Jag yrkar bifall till reservationerna 3, 6 och 9.
          </note>
          <note type="speaker">
            Anf. 55 STEFAN ATTEFALL (kd):
          </note>
          <note>
            Fru talman! Jag vill yrka bifall till majoritetens förslag i
            FiU12.
          </note>
          <note>
            Världsekonomin är i ett mycket bekymmersamt läge. Vi har gått
            från att tro att vi mötte en lågkonjunktur till att nu tala om
            en recession i världsekonomin. Anställda exempelvis fordonsarbetare
            i Detroit, Rüsselsheim och Göteborg känner oro inför julen. Hur
            ska det bli med jobbet? Hur blir det med framtiden? Många människor
            upplever just nu en bekymmersam situation, och det är svårt att
            se hur utvecklingen blir på längre sikt.
          </note>
          <note>
            Konjunkturinstitutet uttrycker det på följande sätt i dag: Den
            globala lågkonjunkturen och finanskrisen får stora effekter på
            den reala ekonomin i Sverige 2009. Så är det. Ett litet exportberoende
            land som Sverige drabbas, särskilt som vi ser att fordonsindustrin,
            som är stor och viktig för Sverige, drabbas hårt.
          </note>
          <note>
            Låt oss ta en bild från det gamla bondesamhället. Vi kan säga
            att man använde sommaren och hösten för att spara i förråden.
            Man sparar för att kunna ha detta under vintern. Särskilt om man
            bedömde att vintern skulle bli lång och kall gällde det att se
            till att förråden räckte under hela vintern.
          </note>
          <note>
            Det fanns de som inte sparade i förråden. Det fanns också de
            som sparade i förråden men som satte sprätt på alla godsakerna
            till jul och inte hade någonting kvar när vintern blev längre
            än normalt. Det finns en risk att vi har sådana politiska krafter
            även i det svenska samhället.
          </note>
          <note>
            Nu har vi att behandla ett betänkande som tar upp tre motioner
            från oppositionen med anledning av konjunkturavmattningen. Oppositionen
            klagar på att vi i alliansen, regeringssidan, inte gör tillräckligt.
            Thomas Östros, Socialdemokraternas ekonomiska talesman, säger
            i TT att regeringen sitter still, att vi inte tror att politiken
            har någon roll att spela i det här läget.
          </note>
          <note>
            Är vi passiva? Jag lyssnade på Sonia Karlsson, Socialdemokraternas
            talesman i den förra debatten om samhällsekonomi på utgiftsområde
            2. Hon sade att vi har hanterat fem extra propositioner under
            hösten i finansutskottet. Är det passivt?
          </note>
          <note>
            Vi har lagt fram en av EU:s mest expansiva budgetar redan tidigare
            på hösten som har behandlats i riksdagen. Den innehöll ökade satsningar
            på 32 miljarder kronor. Det plus det som låg i gamla beslut sedan
            tidigare gör att vi ökar de offentliga utgifterna med nya 36 miljarder
            kronor den 1 januari 2009. Det är 4 000 kronor per svensk. Det
            är intressant att jämföra det med ett av de förslag som kom från
            oppositionen om att göra en engångsutbetalning på 100 kronor extra
            i barnbidrag, även till dem som har det ganska gott ställt.
          </note>
          <note>
            Vi har antagit ett program mot finanskrisen med både en stabilitetsplan
            och ett garantiprogram. Här har vi sett klara förbättringar på
            kreditmarknaden, men vi är långt ifrån färdiga, långt ifrån att
            känna att det här har fungerat fullt ut. Ett av de problem som
            vi brottas med och som Socialdemokraternas ekonomiska talesman
            inte verkar veta av är EU:s regelverk och statsstödsregler som
            gör att vi inte kan sätta de garantiavgifter som vi skulle önska
            för att göra det helt lönsamt för alla banker att snabbt gå in
            i systemet.
          </note>
          <note>
            Det regelverket försöker vi på olika sätt bearbeta för att få
            till stånd en bättre ordning för att därmed kunna få ännu effektivare
            åtgärder mot finanskrisen. Det verkar som att Thomas Östros inte
            vet om detta. Antingen har han svårt att ta in information, eller
            så står han här och för fram uppgifter som inte stämmer med verkligheten.
          </note>
          <note>
            Vi har fattat beslut i riksdagen om garantier på sammantaget
            2 100 miljarder kronor. Det är ett stort åtagande som den svenska
            staten gjort. Jämför dessa 2 100 miljarder med hela vår bnp som
            är på drygt 3 000 miljarder kronor.
          </note>
          <note>
            Vi har stärkt kapitalinsatsen i Almi för att ge dem ökade muskler
            att låna ut pengar till småföretag, gett dem också regelverk som
            gör att de kan nå fler typer av småföretag. Vi har förstärkt svenska
            exportkrediter med 5 miljarder sammanlagt, varav 3 är nya miljarder,
            för att öka kapaciteten att låna ut till svenska exportföretag
            som har svårt att få finansiering på den vanliga finansmarknaden.
          </note>
          <note>
            Vi har aviserat ett jobbprogram som omfattar 8,3 miljarder kronor
            år 2009 och som handlar om, utöver det som föreslogs i budgeten,
            ytterligare satsningar på yrkesutbildning, praktikplatser, förmedlingsinsatser
            på Arbetsförmedlingen och underhåll av vägar och järnvägar, med
            mera. Vi antog i går ett fordonspaket som kan ge upp till 28 miljarder
            i stöd och stimulanser till fordonsbranschen, ett paket som var
            det första som har antagits av något parlament i Europa och i
            USA.
          </note>
          <note>
            Regeringen följer självklart utvecklingen mycket noga framöver.
            Fler åtgärder kan behöva vidtas. Konjunkturinstitutet bedömer
            att det kan finnas både utrymme och nödvändighet för detta. Men
            det gäller att vidta rätt åtgärder i rätt tid och att se till
            att de resurser som vi har räcker under hela den bistra vinter
            som vi nu möter. Det gäller att vårda skattebetalarnas pengar
            så att pengarna används effektivt och inte används på områden
            där de gör lite nytta för jobben och för att stimulera ekonomin.
            Kom ihåg att vi går från att vi trodde att vi skulle ha ett budgetöverskott
            nästa år på 1520 miljarder kronor till att vi i dag bedömer att
            det blir 4050 miljarder i underskott 2009. Det gäller att ta ansvar
            för statsfinanserna så att man vidtar rätt åtgärder i rätt tid.
          </note>
          <note>
            Det här kallar oppositionen för passivitet. Det är mycket märkligt.
            Vad föreslår de själva? Socialdemokraterna har högstämd retorik
            och högt tonläge, men vad är deras krispaket? Jo, det är 6,6 miljarder
            kronor för 2009. Bara det jobbprogram som vi har lagt fram är
            mer omfattande än det stora krispaket som de själva talar om.
            De skriver: Det här är åtgärder, omedelbara och väl tilltagna
            åtgärder, för att möta den dramatiska försämringen av konjunkturen.
            Men det är inte ens i närheten av det program som vi har lanserat
            bara för arbetsmarknaden.
          </note>
          <note>
            Det är ett högt tonläge hos oppositionen, mycket av katastrof,
            enorma dimensioner på allting. Det gäller oavsett om man lyssnar
            på Ulla Andersson, Mikaela Valtersson eller Thomas Östros sällan
            rimliga proportioner på någonting.
          </note>
          <note>
            Ett exempel är när Thomas Östros talar om hur vi har satt sprätt
            på pengarna under 2007 och 2008 när det var goda tider. Han ger
            sken av att det fanns ett sparandeöverskott och att Socialdemokraterna
            ville spara mer, ladda mer i ladorna, mer i förråden.
          </note>
          <note>
            För det första låg vi redan då över det sparandemål som vi satt
            upp gemensamt, Socialdemokraterna och allianspartierna.
          </note>
          <note>
            För det andra, hade Socialdemokraterna i sina budgetalternativ
            något större offentligt sparande? Nej, de satte sprätt på lika
            mycket pengar. Skillnaden är bara att vi hade mer av skattesänkningar
            för människor som arbetar. Ni hade lite mer bidrag, särskilt för
            dem som tjänar lite mer.
          </note>
          <note>
            När det gäller finanskrisen talar Thomas Östros här om att det
            är en skandal att inte alla är med i garantiprogrammet och antyder
            att vi ska ha ett obligatorium. Ja, är det så att vi ska införa
            ett obligatorium? Jag säger inte att det är helt uteslutet, men
            kan Thomas Östros utveckla hur vi ska gå till väga? Inser Thomas
            Östros den komplicerade lagstiftningsprocedur som det innebär?
            Vilka ska omfattas? Hur ska regelverket se ut? Det är inte helt
            enkelt. Men Thomas Östros kanske svarar på de frågorna. Om han
            lanserar dem kan vi säkert samtala seriöst om just detta.
          </note>
          <note>
            Det höga tonläget och bristen på proportioner gör att det blir
            ganska dålig trovärdighet i oppositionens kritik. Låt mig citera
            krönikören Peter Kadhammar som skrev i Aftonbladet i går. Jag
            tycker att han fångar det här på ett ganska intressant sätt. Han
            skriver så här angående katastrofnarkomanerna: Samma natt som
            socialdemokraterna förlorade regeringsmakten blev Thomas Östros
            katastrofnarkoman. Med tvångsmässig regelbundenhet sänder han
            nu inbjudningar till Sveriges nyhetsredaktioner i vilka han erbjuder
            sig att kommentera regeringens politik.
          </note>
          <note>
            Den är alltid katastrofal, alternativt orättvis, helst både och.
          </note>
          <note>
            Senast i måndags sa Östros med en indignerad röst som la ansvaret
            för den internationella finanskrisen på finansminister Anders
            Borg:
          </note>
          <note>
            Han måste förstå att han nu har ett mycket stort ansvar för att
            häva en ökande arbetslöshet.
          </note>
          <note>
            Ja, prognoserna är verkligen hemska. Arbetsförmedlingen tror
            att arbetslösheten år 2010 kan bli lika horribelt stor som i slutet
            av 1990-talet. När Thomas Östros satt med i regeringen.
          </note>
          <note>
            Med detta vill jag inte säga att vi inte har ett mycket allvarligt
            läge i ekonomin och på arbetsmarknaden. Det gäller inte minst
            också ute i världen. Men när det gäller den socialdemokratiska
            oppositionen vill jag hävda att det är mycket skrik och lite ull,
            som bonden sade när han klippte grisen.
          </note>
          <note type="speaker">
            Anf. 56 THOMAS ÖSTROS (s) replik:
          </note>
          <note>
            Fru talman! Det är intressant att lyssna på Stefan Attefall.
            Men en del felaktigheter fanns med, och låt mig korrigera dem.
          </note>
          <note>
            När det gäller vårt stimulansprogram föreslår vi stimulanser
            på 15 miljarder kronor för 2009, vilket är av samma omfattning
            som Konjunkturinstitutet bedömer vara den korrekta. Vi har lagt
            fram ett stort antal initiativ under hösten, och jag tror att
            det är precis vad som behövs i det här läget. Det kan behövas
            ytterligare insatser.
          </note>
          <note>
            Det som Attefall inte har är den bekymrade rynka som man bör
            ha när man ser arbetslöshetsutvecklingen. Det måste innebära att
            man är beredd att agera.
          </note>
          <note>
            Världsekonomin är bekymmersam, säger Attefall. Det är alldeles
            riktigt, och den påverkar oss väldigt starkt. Men, Stefan Attefall,
            det är inte världsekonomin som har tvingat Sverige att slå sönder
            arbetslöshetsförsäkringen. Det gjorde Stefan Attefall och kamraterna
            i den borgerliga alliansen när högkonjunkturen var som allra starkast.
            Det är ett stort ansvar man har om man ser till att 500 000 människor
            lämnar arbetslöshetsförsäkringen och Sverige sedan står inför
            en djup recession. Jag är inte säker på att dina väljare och dina
            sympatisörer ställer upp på att människor ska stå utan arbetslöshetsförsäkring
            när man nu varslas och sägs upp.
          </note>
          <note>
            Jag vill fråga Stefan Attefall: Ångrar du de förändringar du
            gjorde som slog sönder vår arbetslöshetsförsäkring? Är du beredd
            att backa och återinföra de regler som gällde innan försäkringen
            slogs sönder? Är det rimligt att de som nu blir arbetslösa hänvisas
            till antingen 7 000 kronor brutto i månaden eller socialbidrag?
            TCO bedömer att detta kommer att ge kommunerna ungefär 2 miljarder
            kronor i ökade kostnader. Är du då beredd att kompensera kommunerna
            så att de slipper skära i välfärden på grund av de beslut som
            Stefan Attefall och övriga kamrater i alliansen har fattat här
            i kammaren?
          </note>
          <note type="speaker">
            Anf. 57 STEFAN ATTEFALL (kd) replik:
          </note>
          <note>
            Fru talman! Självklart är jag bekymrad över läget i världsekonomin
            och i svensk ekonomi. Jag försökte illustrera detta i inledningen
            av mitt anförande med fordonsindustriarbetarna som självklart
            upplever en stor oro, såväl de som är varslade som de som har
            kvar sina jobb, för det är en mycket dyster situation i den branschen.
          </note>
          <note>
            Jag ville också försöka illustrera den felaktiga bild som sprids
            av oppositionen av passivitet från regeringens sida. Jag vill
            påstå att det pågår en mycket stor aktivitet mot det problem som
            är de stora i första hand, finanskrisen. Vi har också gett oss
            på att attackera problemen i fordonsbranschen och också på arbetsmarknaden.
            Därmed inte sagt att regeringen har slutat vidta åtgärder. Det
            jobbas hela tiden intensivt på olika områden för att möta de stora
            problemen.
          </note>
          <note>
            Ge inte skenet av, Thomas Östros, att svensk ekonomi, svensk
            arbetsmarknad, svenska fordonsarbetare eller svenska kommunalanställda
            skulle ha gått helt oanfrätta ur den ekonomiska krisen om Socialdemokraterna
            hade suttit vid makten. Det är ett mycket bekymmersamt läge. Vi
            kommer att märka det på olika sätt. Vår uppgift blir att försöka
            lindra och motverka krisen och bygga Sverige starkt för att kunna
            komma ur den så snabbt som möjligt.
          </note>
          <note>
            När det gäller a-kassan är jag bekymrad över de 700 000 som stod
            utanför a-kassan när Socialdemokraterna var vid makten. Jag är
            också bekymrad över dem som har lämnat den. Jag är inte lika bekymrad
            över dem som har kort tid kvar till pensionen, vilket många har
            av dem som har gått ur a-kassan. Men det finns många av de andra
            som inte har ett bra försäkringsskydd.
          </note>
          <note>
            Men jag är glad över att ungefär två tredjedelar av dem som är
            på arbetsmarknaden har en tilläggsförsäkring via sina fackliga
            organisationer. Det tycker jag är mycket positivt, för det ökar
            de sunda incitamenten att man på den fackliga sidan har en bra
            koppling mellan hur försäkringar och arbetsmarknadsutvecklingen
            fungerar.
          </note>
          <note>
            Det är inte alls en så negativ bild som den du ger, men det finns
            bekymmersamma inslag här. Det är inte tu tal om det.
          </note>
          <note type="speaker">
            Anf. 58 THOMAS ÖSTROS (s) replik:
          </note>
          <note>
            Fru talman! När Stefan Attefall fick möjlighet att ta över ordförandeskapet
            i finansutskottet hade vi en stark offentlig ekonomi, en stark
            bnp-utveckling och en stark jobbtillväxt. Och du, tillsammans
            med dina kolleger, kunde inte avstå från att börja sätta sprätt
            på överskotten genom mycket stora skattesänkningar, på bekostnad
            av att ekonomin överhettades i högkonjunkturen och att ni bidrog
            till att rasera väldigt viktiga försäkringssystem.
          </note>
          <note>
            Hade vi suttit vid makten hade vi i dag haft en arbetslöshetsförsäkring
            som hade fungerat för de människor som nu kastas ut i arbetslöshet.
            Vi hade inte haft en sjukförsäkring som nu utförsäkrar tiotusentals
            människor och för vilka socialbidrag återstår som alternativ.
            Då hade vi inte haft en situation där kommunerna vädjar om att
            få hjälp med de kostnader för ökade socialbidrag som Kristdemokraterna
            har ställt till med. Socialbidragslinjen blev det, inte arbetslinjen.
          </note>
          <note>
            Jag frågar Stefan Attefall: Ångrar du att du med aktiva beslut
            i riksdagen har drivit 500 000 människor ut ur arbetslöshetsförsäkringen?
            Jag förstår att finansministern börjar få ågren över detta. Hur
            är det med Kristdemokraterna?
          </note>
          <note>
            Bären varandras bördor kanske skulle kunna vara någonting att
            fundera över under julhelgen när man agerar i tron att Sverige
            är en evig högkonjunktur: Här kan vi sätta sprätt på överskotten
            och använda dem till skattesänkningar för dem som har det bäst
            och slå sönder försäkringarna, för de kommer inte att behövas.
          </note>
          <note>
            Nu behövs de! Är du beredd att återställa villkoren så att vi
            får tillbaka människor in i en arbetslöshetsförsäkring? Är det
            rimligt att det är socialbidrag som väntar dessa människor? Och
            är du beredd att kompensera kommunerna för de ökade kostnader
            det innebär med de beslut som du och övriga allianspartier har
            fattat om förstörd arbetslöshetsförsäkring och en mycket stor
            utförsäkring av människor från sjukförsäkringen rakt ut i recessionens
            Sverige?
          </note>
          <note type="speaker">
            Anf. 59 STEFAN ATTEFALL (kd) replik:
          </note>
          <note>
            Fru talman! Jag ska gärna fundera över orden bären varandras
            bördor. De drev mycket av min agitation i valrörelsen 2006 för
            att få bort Thomas Östros från regeringsmakten. Varför? Jo, därför
            att vi hade en högre arbetslöshet i högkonjunkturens 2006 än vad
            vi hade 2002. Vi hade oerhört många människor utanför arbetsmarknaden.
            Under Socialdemokraternas tid vid makten hade vi köer av människor
            i långtidssjukskrivningar, ett ökat antal i förtidspensioneringar,
            illa fungerande rehabiliteringsinsatser och ett dåligt fungerande
            socialförsäkringssystem. Vi hade ett enormt stort utanförskap.
          </note>
          <note>
            Det här har vi vänt. När kurvorna pekade uppåt under goda år
            vad gällde förtidspensioneringar, långtidssjukskrivningar men
            även i arbetslöshet, har de pekat nedåt de senaste åren. Nu har
            vi ett läge i svensk ekonomi och världsekonomi som är mycket bekymmersamt.
          </note>
          <note>
            Thomas Östros försöker ge sken av att det här kommer att gå helt
            smärtfritt förbi om bara de får bestämma, för då kommer de att
            lösa alla problem. Det är en falsk bild som du försöker måla upp
            inför dina väljare, därför att det här är ett bekymmersamt läge
            som vi alla kommer att ha jobbigt med under den ekonomiska vinter
            som vi går emot just nu.
          </note>
          <note>
            Det innebär inte att vi inte måste vara mycket aktiva, och vi
            kan vara mycket aktiva. Jag har pekat på flera olika exempel i
            mitt anförande på hur regeringen är mycket aktiv för att åtgärda
            problemen, och man kommer att göra mycket, mycket mer. Kommunernas
            ekonomi är ett sådant exempel som vi måste följa mycket noggrant.
            Men ge inte heller där skenet av att om Thomas Östros vore finansminister
            skulle Sveriges kommuner ha en bekymmersfri tillvaro.
          </note>
          <note>
            Thomas Östros ger skenet av att Karolinska Institutet inte skulle
            behöva avskeda några människor, trots att man har gått med underskott
            i 25 års tid. Det finns strukturella problem som skapar problem
            även i dagens läge. Men skyll inte allt detta på den sittande
            regeringen! Lite ödmjukhet får Thomas Östros själv visa.
          </note>
          <note type="speaker">
            Anf. 60 MIKAELA VALTERSSON (mp) replik:
          </note>
          <note>
            Fru talman! Jag skulle vilja fråga Stefan Attefall om kommunernas
            situation. Kommunerna går ju mot en väldigt svår situation, och
            det är viktigt att kunna undvika en situation som leder till mer
            uppsägningar i kommuner och landsting. Redan i år kommer många
            att gå med underskott och visstidsanställningar förlängs inte.
            Dessutom gör de nya a-kassereglerna det ännu värre. Det som regeringen
            har gjort under den här mandatperioden gör att människor drabbas
            mycket hårdare i konjunkturnedgången.
          </note>
          <note>
            När socialbidragen ökar och skatteintäkterna minskar skulle jag
            vilja fråga Stefan Attefall om ni från alliansens sida ser det
            problemet. Kommer det bättre besked både till Anders Knape i Sveriges
            Kommuner och Landsting och till Sveriges kommuner som kan ge möjlighet
            att skapa bättre förutsättningar i kommunerna?
          </note>
          <note type="speaker">
            Anf. 61 STEFAN ATTEFALL (kd) replik:
          </note>
          <note>
            Fru talman! Jag vill upplysa Mikaela Valtersson om att i den
            budget som riksdagen har tagit sänker vi kostnader och ökar bidrag
            till kommunsektorn med sammanlagt ca 10 miljarder kronor 2009.
            Det är ett rejält stöd som behövs i detta konjunkturläge. År 2009
            kommer att bli ett besvärligt år för Sveriges kommuner. År 2010
            blir kanske ännu sämre. Vi måste ha en hög beredskap för att se
            vad vi kan göra för att stötta kommunsektorn inte för att kommunsektorn
            är den hårdast drabbade sektorn i Sverige, det är industrin, men
            för att kommunsektorn står för så viktiga värden och välfärdstjänster.
          </note>
          <note>
            Kommer socialbidragskostnaderna att öka? Det finns en överdriven
            beskrivning av hur utvecklingen har varit hittills. Man talar
            om kommuner som fått ökade socialbidragskostnader men glömmer
            bort att en del av det kan bero på ökade flyktingströmmar och
            liknande. Självklart måste vi dock följa denna utveckling också.
            Det är naturligt att socialbidragskostnaderna ökar när det blir
            en lågkonjunktur med ökad arbetslöshet. Även det påverkar regeringens
            bedömning.
          </note>
          <note>
            Ge inte skenet av, Mikaela Valtersson, att med Miljöpartiets
            politik skulle kommunerna ha en bekymmersfri tillvaro! Så enkelt
            är det inte. Vi har alla tuffa år framför oss. Regeringen måste
            självklart ha hög beredskap för att se vad man kan göra för att
            möta utvecklingen i kommunsektorn. Det finns dock inte oändliga
            resurser i vare sig statens eller kommunernas kassor.
          </note>
          <note type="speaker">
            Anf. 62 MIKAELA VALTERSSON (mp) replik:
          </note>
          <note>
            Fru talman! Det är en speciell situation i kommunerna, och det
            är oerhört allvarligt om kommunerna börjar säga upp folk. Det
            finns industrier som drabbas ännu värre, men kommunsektorn är
            väldigt stor och det handlar om viktiga verksamheter. Om det blir
            en situation med många uppsägningar försämrar det konjunkturen
            ytterligare.
          </note>
          <note>
            Stefan Attefall sade att det är det som händer runt omkring en
            lågkonjunktur som gör att socialbidragskostnaderna ökar och att
            man får ta konsekvenserna av det. Så är det inte. De flesta bedömare
            är överens om att det är en medveten politik från regeringen som
            har gjort att det kommer att ske. Det är en medveten politik där
            man har försämrat trygghetssystemen. Det leder rakt till en utveckling
            där kommunerna får ta smällen, människorna får ta smällen och
            socialbidragskostnaderna ökar. Det är något ni har gjort med öppna
            ögon. Det är inget som bara händer. Det som sedan tyvärr händer
            runt omkring oss förstärker detta ytterligare.
          </note>
          <note>
            Nu krävs det en annan politik. Nu krävs det att ni ändrar det
            och ser allvaret. Ska jag tolka Stefan Attefalls besked som att
            ni inte tycker att det behövs ytterligare åtgärder? Tänker ni
            avvakta och titta lite på siffrorna? Det går att se redan nu att
            det behövs. Det är alarmerande.
          </note>
          <note>
            (Applåder)
          </note>
          <note type="speaker">
            Anf. 63 STEFAN ATTEFALL (kd) replik:
          </note>
          <note>
            Fru talman! Det är en dyster framtid i kommunerna, men det är
            inte en alarmerande situation inte i jämförelse med vad som händer
            i exempelvis industrin.
          </note>
          <note>
            Det tas fram en del larmrapporter. Till exempel framstod Timrå
            kommun som något slags typexempel för kommunsektorn. 100 personer
            hade varslats i Timrå kommun. Men det är inget typexempel. Timrås
            problem går långt tillbaka i tiden. Man har hög skuldsättningsgrad
            på grund av långvarig socialdemokratisk misskötsel. Det är sanningen.
            Man har i många år också haft stora underskott i socialnämndens
            budget. Nu har man hamnat i ett läge där man akut måste göra något
            åt detta. Det här är inte representativt för Sveriges kommuner.
            Timrås situation är speciell, men den lyfts fram i medierna som
            ett typexempel.
          </note>
          <note>
            Framtidsutsikterna är som sagt var bekymmersamma, framför allt
            för 2010. Vi måste noggrant överväga hur vi kan stödja på olika
            sätt. Men även kommunpolitikerna måste prioritera tufft och klokt
            i detta läge.
          </note>
          <note>
            Socialbidragskostnaderna har inte ökat totalt hittills. Vi kan
            dock befara att konjunkturläget får den effekten. Det är ingen
            medveten politik att socialbidragskostnaderna ska öka. Däremot
            är det en medveten politik att få arbetsmarknaden att fungera
            bättre. Att vissa människor inte har ett fullgott försäkringsskydd
            beror på att de ganska nyligen har kommit in på arbetsmarknaden.
          </note>
          <note>
            Det ska noteras att många tack vare sina fackliga organisationer
            har ett mycket bättre försäkringsskydd än bara vad staten erbjuder.
            Det är en utveckling som jag välkomnar. Det är klokt att vi har
            en statlig del men också en tilläggsdel som de fackliga organisationerna
            står för via medlemsavgiften. Det är också ett bra incitament
            för att vara med i fackliga organisationer, vilket också är positivt.
          </note>
          <note type="speaker">
            Anf. 64 ULLA ANDERSSON (v) replik:
          </note>
          <note>
            Fru talman! Stefan Attefall påstod tidigare att han redan under
            Socialdemokraternas tid var bekymrad över alla som lämnade a-kassan.
            Jag kan säga att du inte framstår som särskilt trovärdig, Stefan.
            Hade du varit bekymrad skulle du väl ha vidtagit åtgärder för
            att förbättra a-kassan och se till att fler anslutit sig. I stället
            har du slagit sönder den, höjt avgifterna, sänkt ersättningsnivåerna
            och utestängt deltidsarbetande kvinnor. Du har gjort allt i din
            makt för att så många som möjligt ska tvingas lämna a-kassan och
            det försäkringssystem som vi har kämpat så länge för att bygga
            upp.
          </note>
          <note>
            (Applåder)
          </note>
          <note>
            I ditt anförande talade du väldigt mycket om oppositionens politik.
            Vet du vad jag tror? Jag tror att du inte har så mycket att vara
            stolt över och inte så många åtgärder att presentera för att möta
            den situation som vi befinner oss i nu. Därför talar du hellre
            om oss än om er politik.
          </note>
          <note>
            Ditt replikskifte med Mikaela Valtersson gjorde mig mycket bekymrad.
            Lars Calmfors var i finansutskottet och sade tydligt att en satsning
            på kommunerna ger en träffsäker och direkt effekt på sysselsättning,
            kvalitetsförbättringar och så vidare i en lågkonjunktur. Och skulle
            kommunerna spara pengarna stannar de kvar i offentlig sektor.
            Det finns liksom ingen risk.
          </note>
          <note>
            Anna Lilliehöök talade tidigare om att det var slöseri. Man skulle
            inte slösa med pengarna till kommunsektorn. Det är ett mycket
            konstigt förhållningssätt. Jag hoppades att ni hade lärt er en
            läxa av 90-talet då man tvingade kommunerna till nedskärningar
            samtidigt som det var lågkonjunktur. Det förvärrade konjunkturen
            och konsekvenserna av den. Det kvarstår effekter av det än i dag.
            Vi har till exempel större skolklasser i dag än vi hade före dessa
            nedskärningar.
          </note>
          <note>
            Du talar mycket om vård, skola och omsorg, Stefan Attefall, men
            det finns ingen trovärdighet i den retoriken längre. Vad tänker
            ni göra för kommunerna?
          </note>
          <note type="speaker">
            Anf. 65 STEFAN ATTEFALL (kd) replik:
          </note>
          <note>
            Fru talman! Att jag talade en hel del om oppositionens politik
            kan bero på att hela betänkandet bygger på tre motioner från oppositionen.
            Det var liksom poängen med betänkandet. Men om du tittar i mitt
            manus, Ulla Andersson, så handlar mycket om vad vi har gjort,
            gör och har aviserat att göra. Jag vill därför påstå att det handlade
            lika mycket om den egna politiken också.
          </note>
          <note>
            Lars Calmfors har blivit en guru för vänstersidan eftersom han
            har sagt att man ska stimulera ekonomin mer. Det gör regeringen
            också, men han kanske tycker att man ska gå ännu ett steg framåt
            och det ska man kanske göra.
          </note>
          <note>
            Men varför lyssnar ni på Lars Calmfors nu och inte när han säger
            att det vi har gjort när det gäller a-kassan är forskningsmässigt
            och ekonomiskt beprövat kloka åtgärder? Jobbskatteavdraget ger
            enligt honom varaktigt högre sysselsättning och lägre arbetslöshet.
            Det säger Lars Calmfors, men då lyssnar inte Ulla Andersson. Men
            nu när han säger att man ska gå ytterligare ett steg är han guru
            för Ulla Andersson. En forskare som har hög trovärdighet borde
            man kanske lyssna på alltid. Eller är det bara när han passar
            in som han är guru för Ulla Andersson?
          </note>
          <note>
            Annars brukar Ulla Andersson inte lyssna på nationalekonomer
            som står för en fri marknad, väl fungerande konkurrens och en
            ansvarsfull offentlig finanspolitik. Ulla Andersson brukar tycka
            att man ska sätta sprätt på pengarna oavsett om det är låg- eller
            högkonjunktur.
          </note>
          <note type="speaker">
            Anf. 66 ULLA ANDERSSON (v) replik:
          </note>
          <note>
            Fru talman! Vi diskuterar oppositionens politik i dag just för
            att regeringen inte vidtar några åtgärder och inte vill vidkännas
            ansvaret i lågkonjunkturen och finanskrisen. Det är lite bakvänd
            ordning att oppositionen ska tvingas driva på för att det ska
            vidtas åtgärder. Jag tror inte att ni riktigt har insett vad det
            innebär att vara i regeringsställning. Det är nog rätt många som
            är besvikna över det.
          </note>
          <note>
            Lars Calmfors och jag kan nog vara överens om att han aldrig
            kommer att bli en guru för Vänsterpartiet.
          </note>
          <note>
            Jag tänkte att du kanske lyssnade på honom om du nu inte lyssnar
            på mig, TCO, Svenskt Näringsliv, Handels, LO, Vänsterpartiet,
            Socialdemokraterna eller Miljöpartiet. Någon borde väl även ni
            lyssna på i den lyssnande regeringen, men tydligen inte.
          </note>
          <note>
            En ansvarsfull ekonomisk politik, pratar du om Stefan. Är det
            ansvarsfullt att vägra insatser till kommunerna? Sveriges Kommuner
            och Landsting säger att man kan tvingas varsla 20 000 personer.
            I min hemkommun skulle det betyda 200 färre lärare, barnskötare
            och undersköterskor. Är det ansvarsfull ekonomisk politik? Jag
            tycker inte det. Jag tycker att det är väldigt starka ord.
          </note>
          <note>
            Ni har dessutom en ekonomisk politik som tvingar ut sjukskrivna
            människor till socialkontoren. Är det en ansvarsfull ekonomisk
            politik? Är det ansvarsfull ekonomisk politik att inte vidta några
            åtgärder alls för att möta varsel och lågkonjunktur i till exempel
            kommuner och landsting?
          </note>
          <note>
            Jag är mycket besviken, Stefan, för ni har tidigare värnat äldreomsorg
            och äldre människors väl och ve. Helt plötsligt lämnar ni walk
            over. Det är kommunerna som är basen i det arbetet.
          </note>
          <note type="speaker">
            Anf. 67 STEFAN ATTEFALL (kd) replik:
          </note>
          <note>
            Herr talman! Ulla Andersson påstår att vi inte har insett att
            vi är i regeringsställning. Det kanske är just det vi har gjort.
            Vi vill göra noggranna analyser, vi vill vidta rätt avvägda åtgärder
            och vi vill värna om skattebetalarnas pengar.
          </note>
          <note>
            Ulla Andersson har ungefär samma medicin oavsett om det är högkonjunktur
            eller lågkonjunktur, nämligen ökade offentliga utgifter och högre
            skatter på arbete. Det spelar ingen roll vilket konjunkturläge
            det är. Du bara byter argumentation för varför du vill genomföra
            saker och ting, men det är samma politik du vill genomföra i alla
            lägen.
          </note>
          <note>
            Vi har nu satsat ungefär 10 miljarder kronor sammantaget på kommunsektorn.
            Det är mycket pengar. Behövs det mer 2009 och 2010? Troligtvis,
            och framför allt 2010. Det är min personliga bedömning. Det diskuteras
            självklart i regeringskretsen inför de kommande budgetdiskussionerna.
          </note>
          <note>
            Man kan inte bara säga att det finns oändligt mycket pengar.
            Hur mycket större ska underskottet bli? Nu prognostiserar vi 4050
            miljarder i budgetunderskott 2009. Vad är rimligt för Vänsterpartiet?
            Är det 100 miljarder? Är det 150 miljarder? Var går gränsen för
            att vi tappar kontrollen i de offentliga finanserna?
          </note>
          <note>
            Det gäller att vara noggrann med de offentliga finanserna. Det
            gäller att inse att vi troligtvis har en lång och bister vinter
            framför oss. Hur länge ska pengarna räcka? Hur snabbt ska man
            göra sig av med dem? Vad ska man lägga pengarna på? Är det extra
            barnbidragshöjningar till jul? Det kanske var ett mer populistiskt
            uttryck för Socialdemokraternas oppositionspolitik. Är det sådana
            åtgärder vi ska vidta? Vi tror inte det. Kommunerna är däremot
            ett viktigt område att fundera över.
          </note>
          <note>
            Ulla Andersson säger att vi tvingar ut människor ur socialförsäkringssystemen.
            Jag vill, med samma retorik, påstå att ni tvingar in människor
            i förtidspensioneringar och långtidssjukskrivningar med er brist
            på rehabiliteringspolitik och med er brist på politik för att
            hjälpa människor som var sjuka under den tid då Vänsterpartiet
            var med och stödde den socialdemokratiska regeringen. Det är facit
            av de år då du hade inflytande, Ulla Andersson.
          </note>
          <note type="speaker">
            Anf. 68 BERTIL KJELLBERG (m):
          </note>
          <note>
            Herr talman! Vi verkar vara överens om att Sverige, Europa och
            resten av världen är mitt uppe i en av de kanske allvarligaste
            ekonomiska kriser som vi har sett under vår livstid.
          </note>
          <note>
            Det är en global kris som påminner oss om att Sverige som är
            ett litet exportberoende land är beroende av omvärlden för att
            kunna sälja sina industriprodukter.
          </note>
          <note>
            Situationen är just nu mest akut för fordonsindustrin, men samtliga
            exportindustrier har problem.
          </note>
          <note>
            Många medborgare börjar sitt jul- och nyårsfirande med bävan
            och funderar över hur 2009 ska utvecklas. Har jag jobbet kvar
            eller inte? Frågan är berättigad, och tyvärr är det ingen som
            har den kristallkula som krävs för att ge ett bra svar.
          </note>
          <note>
            Det är svåra tider vi går till mötes. Därför är det viktigt att
            vi gör rätt saker. Vi ska möta de svåra tiderna med långsiktigt
            riktiga åtgärder som ger resultat för människor och företag, men
            som också tar ansvar och inte skickar notan till skattebetalarna.
          </note>
          <note>
            Det är svåra tider. Det allra viktigaste är att ha ordning och
            reda i ekonomin. Vi kan inte slösa bort pengar på åtgärder som
            inte ger utdelning.
          </note>
          <note>
            Det är också viktigt att åtgärderna är riktiga på lång sikt och
            att de är jobbskapande. Vi får inte överge jobblinjen för att
            återgå till bidragslinjen.
          </note>
          <note>
            Herr talman! Hur lång och djup konjunkturnedgången blir vet ingen,
            men det är ingen kvalificerad gissning att de närmaste två åren
            blir besvärliga. Det är då viktigt att vi inte har tagit alla
            resurser i anspråk innan vi ens har gått in i det nya året. Skafferiet
            ska inte vara tomt när vi börjar det nya året. Vi vet inte vilka
            resurser som krävs nästa år.
          </note>
          <note>
            Det är också min uppfattning att vi inte ska stänga dörrar för
            vilka åtgärder som kan komma att krävas. Nya situationer kan kräva
            okonventionella åtgärder.
          </note>
          <note>
            Regeringen har alltsedan budgeten lades i september tagit ansvar
            för den svenska ekonomiska situationen. Det är en expansiv budget
            som lades i september och som under 2009 kommer att ge en injektion
            i den svenska ekonomin med 32 miljarder kronor. Den ger låg- och
            medelinkomsttagare ökade marginaler genom det utökade jobbskatteavdraget.
            De sämst ställda pensionärerna får en förbättring av sina pensioner.
          </note>
          <note>
            Sänkt bolagsskatt och lägre arbetsgivaravgifter ger företagen
            en bättre situation i bistra tider. Stora satsningar görs på infrastrukturen.
            I stort sett alla projekt som är möjliga att starta under nästa
            år startas också.
          </note>
          <note>
            Det primära problemet är finanskrisen. Regeringen har med riksdagens
            bifall vidtagit en lång rad åtgärder, och inte minst satsat ett
            stort antal miljarder, för att lindra finanskrisen och därigenom
            få i gång finansmarknaden så att den kreditransonering som föreligger
            kan upphöra för företag och medborgare.
          </note>
          <note>
            Eftersom finanskrisen är global är det viktigt att vi gör detta
            tillsammans över hela världen. Vi måste lösa grundproblemet först.
          </note>
          <note>
            Herr talman! Oppositionen har lagt fram tre motioner som ska
            stimulera den svenska ekonomin. Regeringen aviserade ju i början
            av december en tilläggsbudget som kommer i slutet av januari för
            att dämpa konjunkturnedgången.
          </note>
          <note>
            Om man analyserar förslagen kan man konstatera att oppositionen
            vill lösa den finansiella krisen och bortfallet i svensk industriexport
            med ett extra barnbidrag i december 2008. Ordet populism ligger
            nära till hands.
          </note>
          <note>
            Samtidigt som man är angelägen att stimulera efterfrågan aviserar
            man för nästa år en skattechock för låg- och medelinkomsttagare.
            Jag är övertygad om att med en rödgrön regering hade medborgarna
            stoppat det extra barnbidraget i madrassen för att under 2009
            i någon mån kompensera skattechocken.
          </note>
          <note>
            Herr talman! Både regeringen och oppositionen har lagt fram förslag
            för att bekämpa arbetslösheten. Jag har försökt analysera hur
            de olika förslagen är om man jämför dem.
          </note>
          <note>
            Regeringen vill satsa ca 4,7 miljarder på direkta åtgärder för
            att hjälpa dem som blivit arbetslösa, medan Socialdemokraterna
            i sitt förslag satsar knappt 4,4 miljarder.
          </note>
          <note>
            Båda blocken föreslår ROT-avdrag. Regeringens förslag innebär
            att det blir hushållsnära tjänster och är därigenom generösare
            än oppositionens förslag. Dessutom gäller de från den 8 december.
          </note>
          <note>
            Herr talman! Jag slutar här eftersom regeringen kommer med sin
            tilläggsbudget i januari och vi då får möjlighet att än en gång
            diskutera de olika förslagen på hur vi ska lindra den ekonomiska
            krisen. Vi kanske då har lite bättre prognoser och en bättre grund
            för att fundera på hur framtiden gestaltar sig.
          </note>
          <note>
            Avslutningsvis vill jag tillönska talmannen, kammarkansliet,
            mina utskottskolleger och personalen på utskottskansliet en riktigt
            god och vilsam jul och ett gott nytt år, trots allt.
          </note>
          <note>
            Jag vill också tacka utskottskansliet som på ett mirakulöst sätt
            alltid har producerat rätt material på kortast möjliga tid. Bra
            jobbat!
          </note>
          <note type="speaker">
            Anf. 69 THOMAS ÖSTROS (s) replik:
          </note>
          <note>
            Herr talman! Låt mig börja med att önska Bertil Kjellberg en
            riktigt god jul. Jag uppskattar att arbeta med honom även i finansutskottet;
            vi arbetade tidigare tillsammans i näringsutskottet.
          </note>
          <note>
            Moderaterna har traditionellt alltid hävdat att överskottsmålet,
            att man i en högkonjunktur ska ha överskott i offentliga finanser,
            bara är ett sätt att överbeskatta människor. Det tror jag är ett
            av huvudskälen till att det blev som det blev när ni tog över
            regeringsmakten, Bertil Kjellberg. Det var stora offentliga överskott
            och en stark högkonjunktur, och pengarna började bränna i fickan.
            Bertil Kjellberg med kamrater började med stora skattesänkningsprogram
            direkt riktade till kärnväljarna i Moderata samlingspartiet. Ni
            avskaffade förmögenhetsskatten och införde stora skattelättnader
            för dem med höga inkomster.
          </note>
          <note>
            I valet var utanförskapet Moderaternas paradgren. Vi kommer alla
            ihåg den definition av utanförskapet som ni tog fram och lade
            upp på er hemsida. Det var mycket stora grupper av människor som
            befann sig i utanförskap. Varje dag ändrade ni uppgifterna på
            hemsidan för att visa hur utanförskapet utvecklades. Det var en
            framgångsrik kampanjmetod.
          </note>
          <note>
            Jag har tittat närmare på den statistik ni använde för att beskriva
            utanförskapet. Det visar sig att om man använder Moderaternas
            metod för att beräkna utanförskapet har det ökat de senaste tolv
            månaderna. Jag vågar påstå att vi snart är i ett läge där utanförskapet
            enligt Moderaternas sätt att räkna kommer att vara större än det
            var vid regeringsskiftet 2006. Men, Bertil Kjellberg, plötsligt
            har ni använt ett nytt begrepp för utanförskapet. Nu gäller inte
            längre det moderata utanförskapet. Varför har ni bytt definition
            på utanförskap?
          </note>
          <note>
            Nu är det totala antalet arbetslösa 25 000 fler än i november
            2006. Socialbidragen ökar i 65 procent av landets kommuner. Arbetslinjen
            från Moderaterna blev en socialbidragslinje. Hur ska ni sätta
            stopp för den utvecklingen?
          </note>
          <note type="speaker">
            Anf. 70 BERTIL KJELLBERG (m) replik:
          </note>
          <note>
            Herr talman! För det första var det väl så att skattesänkningarna
            var finansierade. Jag kan också säga att man i dag beräknar överskottet
            till 135 miljarder för 2008. Vi har alltså inte satt sprätt på
            så mycket pengar. Vi har rejäla överskott, och det är ordning
            och reda i statens finanser.
          </note>
          <note>
            För det andra, och det nämner inte Thomas Östros, gjorde vi de
            stora skattesänkningarna för låg- och medelinkomsttagarna. Metallarbetare,
            sjuksköterskor, poliser fick skattesänkningar på dryga tusenlappen.
            Allt detta gjordes för att stimulera jobblinjen, och den har också
            varit framgångsrik. Alla någorlunda fristående bedömare har sagt
            att det har varit en framgångsrik politik.
          </note>
          <note>
            När vi drabbas av en finanskris och en lågkonjunktur kommer arbetslösheten
            naturligtvis att öka. Det är ingen som har påstått något annat.
            Men till och med Finanspolitiska rådet säger att även om arbetslösheten
            ökar är det ingen indikation på att politiken är felaktig.
          </note>
          <note type="speaker">
            Anf. 71 THOMAS ÖSTROS (s) replik:
          </note>
          <note>
            Herr talman! Detta med finansieringen stämmer inte. Förmögenhetsskatten
            är ett bra exempel. Där sade finansministern stolt att den inte
            behövde finansieras fullt ut, för det fanns minsann resurser.
            Ja, det fanns resurser i de lador som våra regeringar tillsammans
            med svenska folket släpat ihop under ett decennium. Det satte
            ni sprätt på, Bertil Kjellberg, och jag förstår varför. Moderaterna
            tyckte nämligen redan från början att överskott i goda tider var
            att överbeskatta deras kärnväljartrupper, de med mycket goda inkomster.
            De 10 procent som tjänar mest har fått mer genom er politik än
            de 60 procenten låg- och medelinkomsttagare. Det säger väl allt
            om politiken!
          </note>
          <note>
            När det gäller utanförskapet, Bertil Kjellberg, var ni väldigt
            framgångsrika med den PR-byrå-finansierade kampanj ni förde, och
            ni hade på er hemsida en tydlig definition av utanförskapet. Ni
            utvärderade den varje dag och varje vecka för att se vad som hände.
            Det gick naturligtvis åt fel håll, tyckte ni. Nu när utanförskapet
            ökar kraftigt enligt Bertil Kjellbergs räknemetod vågar jag säga
            att vi snart är i ett läge då utanförskapet är större, enligt
            Moderaternas sätt att räkna, än vid regeringsskiftet. Varför har
            ni då bytt mått? Kan det finnas en anledning till det? Kan det
            vara så att ni söker efter andra mått och försöker beskriva en
            annan utveckling? Jag vill ha svar på det.
          </note>
          <note>
            Nu ökar antalet arbetslösa. De är redan fler än de var i november
            2006. Socialbidragen ökar i 65 procent av landets kommuner. Det
            kommer inte att vara lägre siffror nästa gång vi träffas här,
            Bertil Kjellberg, utan högre. Vad har du för politik för att den
            socialbidragslinje ni nu bedriver ska kunna förbytas i den arbetslinje
            som Sverige behöver?
          </note>
          <note type="speaker">
            Anf. 72 BERTIL KJELLBERG (m) replik:
          </note>
          <note>
            Herr talman! Thomas Östros är inte helt sanningsenlig. Socialbidragen
            ökar möjligtvis av den anledningen att det kommer flyktingar.
            Man måste skilja på flyktingar som kommer och får socialbidrag
            och de verkliga socialbidragen.
          </note>
          <note>
            Jag tror att man ska vara väldigt försiktig med att slänga sig
            med siffror som inte är riktiga. Jag tycker att vi ska föra en
            debatt på korrekt nivå.
          </note>
          <note>
            Alliansens politik har varit framgångsrik. Vi har minskat utanförskapet,
            och antalet människor som gått i sjukpension har minskat. Antalet
            människor som kommer tillbaka till arbetsmarknaden har ökat. Den
            linjen kommer vi att fortsätta med även om den naturligtvis blir
            mycket besvärligare att driva i en lågkonjunktur än i en högkonjunktur.
          </note>
          <note type="speaker">
            Anf. 73 ULLA ANDERSSON (v) replik:
          </note>
          <note>
            Herr talman! Det är närmast skräckinjagande att höra både Stefan
            Attefall och Bertil Kjellberg skylla på flyktingar. Det känns
            som om Sverigedemokraterna redan flyttat in i kammaren. Jag vill
            bara säga att jag ryser när jag lyssnar på dem.
          </note>
          <note>
            Bertil Kjellberg sade tidigare att många människor känner oro
            och bävan och inväntar sitt julfirande med rädsla för att förlora
            sitt jobb. Det är väl inte att undra på! Självklart blir man orolig
            om man riskerar att förlora sitt jobb, men man blir ännu mer orolig
            när man vet att man i så fall måste halvera sin inkomst. Det har
            ni ställt till med, Bertil Kjellberg, för ni har tagit bort den
            trygghet som fanns när man kunde få 80 procent av sin tidigare
            inkomst i a-kasseersättning. Den tryggheten finns ju inte kvar,
            och den är du ansvarig för.
          </note>
          <note>
            Ni genomförde skattesänkningar som finansierades av en nu förstörd
            a-kassa. Människor sitter i dag och med en försämrad ekonomi betalar
            era skattesänkningar varje dag. Och inte nog med att man som Volvoarbetare
            får sin inkomst halverad, man får dessutom högre skatt. Det är
            er politik rå och cynisk.
          </note>
          <note>
            Ni anser att människor behöver en piska så att de tar de arbeten
            som erbjuds. Vilka arbeten kan du erbjuda dem som nu varslas och
            sägs upp i verkstadsindustrin, fordonsindustrin, kommunerna och
            landstingen, Bertil Kjellberg? Det är en cynisk människosyn, jag
            beklagar den djupt och hoppas verkligen att vi 2010 får byta både
            politik och regering för att kunna bygga upp en stark a-kassa
            framöver.
          </note>
          <note>
            Dessutom tror jag att dessa människor blir ännu mer oroliga när
            de hör Bertil Kjellberg säga att vi inte kan slösa bort pengar.
            En förstärkt a-kassa för att öka människors trygghet och stärka
            deras inkomster är alltså enligt Moderaternas politik att slösa
            bort pengar.
          </note>
          <note type="speaker">
            Anf. 74 BERTIL KJELLBERG (m) replik:
          </note>
          <note>
            Herr talman! Jag tror att debatten skulle vinna på att vi i det
            här allvarliga läget inte tillvitade varandra bristande människosyn
            och andra dåligheter. Det späder bara på politikerföraktet, vilket
            drabbar oss alla. Det skulle vara betydligt bättre om vi försökte
            föra en någorlunda saklig debatt.
          </note>
          <note>
            Ulla Andersson talade om finansieringen av skattesänkningarna.
            Nu har vi plötsligt finansierat de stora skattesänkningarna med
            en försämrad a-kassa. För någon minut sedan sade Thomas Östros
            att skattesänkningarna var ofinansierade. Det måste väl finnas
            någon balans antingen har vi finansierat dem eller så har vi inte
            finansierat dem. Det som sägs stämmer alltså inte.
          </note>
          <note>
            Vi vill stimulera människor att ta arbete genom jobbskatteavdraget.
            Det är inte någon piska utan tvärtom en stimulans, en morot. Det
            är en riktigt fet morot på 1 2001 300 kronor för vanliga låg-
            och medelinkomsttagare att ta arbete, om det finns. Och det finns
            arbeten. Det måste vi också ha klart för oss. Arbetsförmedlingen
            har sagt att de beräknar att det nästa år kommer att finnas en
            miljon arbeten. Det är färre än under tidigare år, men det finns
            arbeten.
          </note>
          <note>
            Jag tror att det är en lyckosam politik att stimulera människor
            till arbete.
          </note>
          <note type="speaker">
            Anf. 75 ULLA ANDERSSON (v) replik:
          </note>
          <note>
            Herr talman! Det var en saklig debatt.
          </note>
          <note>
            Du säger att man genom jobbskatteavdraget ska stimulera människor
            att ta arbete. Vilka arbetstillfällen kommer fram genom jobbskatteavdraget,
            menar du? Ge mig några konkreta exempel! Det skulle vara väldigt
            bra att höra.
          </note>
          <note>
            Hur tänker du förklara detta för alla dem som nu sägs upp inom
            verkstadsindustrin och fordonsindustrin, för dem som tvingas halvera
            sin inkomst, för de familjer där bägge jobbar på samma arbetsplats?
            Hemma i Sandviken till exempel, på Sandvik, kommer de att få halverad
            inkomst.
          </note>
          <note>
            Du skulle kunna rätta till det genom att reparera a-kassan och
            stärka den och se till att 80 procent får ut 80 procent. I dag
            är det 20 procent som får ut 80 procent av sin tidigare inkomst.
            Var tredje arbetslös får ut 5 500 kronor att leva på. En skälig
            nivå, tycker Anders Borg. Jag vet inte om Bertil Kjellberg någonsin
            har levt på den inkomsten. Jag tycker att han ska ta och pröva
            det annars, så kanske vi kan få en ändring på politiken.
          </note>
          <note>
            Du har ansvar. Du skulle kunna ta ansvar för att minska oron
            hos alla dessa människor som i dag drabbas av varsel och uppsägningar.
            Du skulle åtminstone kunna återställa a-kassan, och du skulle
            kunna öka efterfrågan i ekonomin genom att sätta in stimulerande
            insatser.
          </note>
          <note>
            Men, Bertil, vilka jobb skapas genom en försämrad a-kassa? Vilka
            jobb skapas genom ett jobbskatteavdrag? Kan du konkretisera detta?
            Det skulle vara mycket intressant att höra. Det är väl snarare
            så, vilket väldigt många är överens om, att a-kassan i en lågkonjunktur
            är en oerhört viktig stabilisator som ökar efterfrågan i ekonomin.
            Ni förvärrar lågkonjunkturen genom den förda politiken.
          </note>
          <note type="speaker">
            Anf. 76 BERTIL KJELLBERG (m) replik:
          </note>
          <note>
            Herr talman! Fristående bedömare säger att ca 70 000 arbetstillfällen
            har tillkommit på grund av den förda politiken. Den hänger ihop.
            Vi ökar arbetsutbudet, och det blir fler arbetstillfällen. Det
            är inte så konstigt som det låter. Efterfrågan ökar, och då blir
            det fler arbetstillfällen. Det är nationalekonomi.
          </note>
          <note>
            Vad gäller att det bara är 20 procent som får behålla sin inkomst:
            De flesta områden inom det fackliga området har en inkomstförsäkring
            som är bra och som ger människor tillskott när de blir arbetslösa.
            Det är oerhört viktigt.
          </note>
          <note>
            Slutligen ska jag säga att jag har varit student i fem år och
            vet att det kan vara kärvt. Man kokade makaroner och åt. Jag har
            levt väldigt många år på låga nivåer. Jag är inte så borta från
            verkligheten som Ulla Andersson tror.
          </note>
          <note type="speaker">
            Anf. 77 MIKAELA VALTERSSON (mp) replik:
          </note>
          <note>
            Herr talman! Bertil Kjellberg vill att vi ska föra en saklig
            debatt. Vi kan reda ut några saker, till exempel om finansieringen
            av era förslag. Det gäller inte bara förmögenhetsskatten. Delar
            av jobbskatteavdraget har inte heller varit finansierade. Vi ska
            hålla oss till rätt fakta.
          </note>
          <note>
            Man kan tycka att det ska vara sakligt. Men ni måste ändå stå
            till svars för den politik ni har drivit och att ni har sett till
            att jättemånga människor i dag står utanför trygghetssystemet.
            Du kan tycka att det är jobbigt och att det känns elakt, men ni
            får stå till svars för det.
          </note>
          <note>
            Man ska hålla samtal på en korrekt nivå, tycker Bertil Kjellberg.
            Jag tror inte att du kan hitta en enda ekonom i Sverige som inte
            tror att den kommande ökningen av socialbidragen i kommunerna
            beror på att folk har hamnat utanför a-kassan. Jag tänker inte
            jämföra er med något annat parti; det vore att gå lite väl långt.
            Men att för andra gången här i debatten säga att det skulle bero
            på flyktingar är lite väl magstarkt och ger ganska otrevliga signaler.
            Vad är det mer för samhällsproblem ni tycker beror på flyktingarna?
            Är det hela lågkonjunkturen, eller?
          </note>
          <note>
            Du kritiserar oppositionens förslag till stimulansåtgärder. Vi
            har föreslagit den typ av stimulansåtgärder som väldigt många
            ekonomer och statliga myndigheter har efterfrågat, åtgärder som
            är tillfälliga, som handlar om offentliga investeringar i till
            exempel infrastruktur och som handlar om saker som ändå behöver
            göras och som ger jobb på en gång nu. Det är sådana åtgärder som
            totalt saknas i regeringens aviserade program.
          </note>
          <note>
            (Applåder)
          </note>
          <note type="speaker">
            Anf. 78 BERTIL KJELLBERG (m) replik:
          </note>
          <note>
            Herr talman! Jag undanber mig att mer eller mindre bli kallad
            flyktingfientlig. Om man konstaterar att delar av den ökade socialbidragshöjningen
            beror på nyankomna flyktingar tycker inte jag att man är flyktingfientlig.
            Det är en fullt legitim kostnad som vi har. Det är ingenting mer
            med det. Den debatten kan vi lägga åt sidan helt och hållet.
          </note>
          <note>
            Vi har ett mycket allvarligt ekonomiskt läge, både i Sverige
            och ute i världen. Att då stå och bråka med varandra med sådana
            här ord vinner ingen på. Vi blir bara förlöjligade ute bland medborgarna.
          </note>
          <note>
            Jag står gärna till svars för regeringens politik. Den ställer
            jag mig helt bakom. Den har varit framgångsrik och kommer att
            vara framgångsrik även under kommande år. Regeringen har på ett
            föredömligt sätt hållit i pengarna i de allvarliga tiderna. Vi
            kommer allteftersom vi får nya fakta på bordet att lägga tilläggsbudgetar
            om så krävs. Jag tror att man ska vara väldigt försiktig med att
            i dag lova ut stora belopp när vi inte vet hur vi hamnar. Kanske
            hösten 2009 blir ännu besvärligare, och då är det tomt i ladorna.
            Jag tror att vi ska hålla i pengarna i dag och följa läget. Det
            gör regeringen. Den följer hela tiden utvecklingen och ser hur
            det blir.
          </note>
          <note type="speaker">
            Anf. 79 MIKAELA VALTERSSON (mp) replik:
          </note>
          <note>
            Herr talman! Jag vet inte om jag hängde med helt.
          </note>
          <note>
            Jag vet inte vilka utlovade stora belopp du talar om. Jag pratar
            om inriktningen på de 8,3 miljarder som regeringen har aviserat.
            Inriktningen på dem är fel och leder inte till de åtgärder som
            i dag behövs. Sedan behövs dessutom ytterligare nivåer.
          </note>
          <note>
            Även om delar av den ökning av socialbidragen vi kommer att se
            framöver skulle handla om nyanlända flyktingar frågar jag dig
            om just de delar som beror på er politik, de delar som beror på
            att man har sabbat trygghetssystemen och att många människor står
            utanför a-kassan. Kan vi inte diskutera den delen? Ni får väl
            ändå stå till svars för er politik! Din analys att ni inte vinner
            på det delar jag. Men ni får ändå diskutera er politik. Jag kommer
            att fortsätta att göra det här i kammaren fram till hösten 2010.
            Det kan jag lova. Jag vill veta vad du kan svara på den del som
            rör er politik. Om vi nu lämnar det här med flyktingar är ni beredda
            att försöka göra någonting som underlättar för kommunerna och
            som gör att problemen minskar och att kommunerna kan stå bättre
            rustade att möta lågkonjunkturen?
          </note>
          <note type="speaker">
            Anf. 80 BERTIL KJELLBERG (m) replik:
          </note>
          <note>
            Herr talman! Som jag sade i mitt anförande vill jag inte utesluta
            någonting när det gäller att komma med extra bidrag till kommuner
            eller något annat. Men ingen vet hurdan utvecklingen blir. Vi
            måste följa det noga.
          </note>
          <note>
            Vi satsar nu 8,3 miljarder som har aviserats i en tilläggsbudget.
            Det innebär förstärkt coachning med 1,1 miljarder, aktiveringsåtgärder,
            arbetspraktik, nystartsjobb, förstärkning av yrkeshögskola och
            förstärkning av yrkesvux. Arbetsförmedlingen får extra förvaltningsresurser,
            och vi gör en infrastruktursatsning på 400 miljoner för att komma
            till rätta med underhåll på vägar och järnvägar. Allt det här
            gör vi. Det är åtgärder som kommer att hjälpa till att dämpa lågkonjunkturen.
          </note>
          <note type="speaker">
            Anf. 81 PER ÅSLING (c):
          </note>
          <note>
            Herr talman! Den kris vi nu upplever är unik i sitt slag eftersom
            det är den första genuint globala kris som världen skådat. Årets
            Nobelpristagare i ekonomi, Paul Krugman, hävdar att det kommer
            att krävas en hel del kreativitet för att komma till rätta med
            problemet.
          </note>
          <note>
            En väl fungerande ekonomi bygger på förtroendet mellan aktörer
            på marknaden. Detta beroende har dock rubbats i grunden av finanskrisen.
            Det ömsesidiga beroendet har blivit uppenbart. Från en dag till
            en annan spred sig effekterna av krisen som ringar på vattnet.
            Den avgjort viktigaste frågan på dagordningen har därför varit
            att gripa sig an problemets kärna, det vill säga finansmarknadens
            funktionssätt, kreditåtstramningen och den stora osäkerhet som
            råder.
          </note>
          <note>
            Endast genom förbättrad likviditet och återskapat systemförtroende
            kan hushåll tyngda av försämrade jobbutsikter och fallande bostadspriser,
            och företag som inget hellre vill än att satsa framåt men har
            brist på kapital, få den injektion och stimulans de behöver för
            att konsumera, investera och anställa igen.
          </note>
          <note>
            I oktober presenterade regeringen en stabilitetsplan som bland
            annat innefattade garantier för bankinlåning, möjlighet för likviditetsstöd
            och hantering av banker med solvensproblem. I november presenterades
            en proposition som ska trygga möjligheten till upplåning för svenska
            exportföretag som drabbats hårt av internationella kreditgivare
            som i praktiken försvunnit från den svenska marknaden.
          </note>
          <note>
            Dessa åtgärder är viktiga och nödvändiga, men de räcker inte.
            Därför agerar regeringen nu i EU för att villkoren för utlåning
            ska bli mer generösa och avgifterna ska sänkas. De finansiella
            marknaderna är blodomloppet i vår ekonomi. Därför är bestämmelser
            som omfattar alla banker och institut angelägna för att lösa krisen.
          </note>
          <note>
            En väl fungerande kreditkanal är dessutom en förutsättning för
            att penningpolitiken ska få genomslagskraft. Riksbanken har sänkt
            reporäntan i flera steg under hösten och senast med 175 punkter
            till 2 procent. Det är en mycket välkommen stimulans. Finansinspektionen
            har till uppgift att säkerställa att denna kommer hushåll och
            företag till del.
          </note>
          <note>
            För att stärka den ekonomiska utvecklingen och arbetsmarknaden
            presenterade regeringen i början på december en treårssatsning
            för jobb och omställning. Satsningen innefattar bland annat stöd
            till arbetslösa, förstärkning av yrkesvux och yrkeshögskolan och
            satsningar på infrastruktur och ROT-avdrag. Att fokus är på att
            få människor i arbete är lika självklart i låg- som högkonjunktur.
          </note>
          <note>
            Utöver detta har ett fordonspaket som diskuterades här i kammaren
            i går och som det beslutats om presenterats innehållande kreditgarantier,
            undsättningslån samt forsknings- och utvecklingsverksamhet. En
            kapitalstärkning till Almi för att förbättra småföretagens möjligheter
            till krediter bör också nämnas liksom statliga kreditgarantier
            för bostadsbyggandet.
          </note>
          <note>
            Tillsammans med budgeten för 2009, som enligt EU-kommissionen
            är den mest expansiva i Europa, innebär de satsningar och åtgärder
            som tagits fram en stimulans på över 70 miljarder kronor. Det
            är en kraftfull stimulans som tydligt visar att vi tar krisen
            och de dystra konjunkturutsikterna på allvar. Vi är dessutom beredda
            att satsa mer om så visar sig vara nödvändigt.
          </note>
          <note>
            Det är dock fortsatt viktigt att göra rätt saker, spara på krutet
            och vidta åtgärder vid rätt tidpunkt. Den långsiktiga hållbarheten
            i de offentliga finanserna och ramverket för den ekonomiska politiken
            är helt centrala för förtroendet och trovärdigheten. Genom att
            ta ansvar skapar vi utrymme för handlingskraft i dag och framöver.
          </note>
          <note>
            Herr talman! Den pågående finanskrisen kommer tillsammans med
            en konjunkturnedgång att påskynda strukturomvandlingen i svensk
            ekonomi och sannolikt få effekter inte bara i industrin utan även
            i tjänstesektorn.
          </note>
          <note>
            Det kan komma något ur krisen som också kan vara gott. Det visar
            erfarenheter från 1990-talet som resulterade i mål och regler
            för offentliga finanser, en oberoende riksbank med inflationsmål,
            en reformerad offentlig sektor, avreglering och EU-medlemskap.
          </note>
          <note>
            Dagens kris kommer på samma sätt att göra oss lite klokare och
            förhoppningsvis resultera i nya åtgärder och system som långsiktigt
            stärker vår tillväxt och gör att fler kommer i arbete. För det
            krävs ansvarstagande och handlingskraft.
          </note>
          <note>
            Jag yrkar bifall till utskottets formuleringar och skrivningar.
          </note>
          <note type="speaker">
            Anf. 82 THOMAS ÖSTROS (s) replik:
          </note>
          <note>
            Herr talman! Centerpartiet och Socialdemokraterna har gemensamma
            erfarenheter av att komma ut ur en situation med gigantiska underskott
            och med gemensamma tag jobba oss upp till att få överskott i de
            offentliga finanserna. Det gjorde vi i mitten på 90-talet när
            vi röjde upp efter den borgerliga regeringens äventyr de första
            åren på 90-talet.
          </note>
          <note>
            Jag har stor respekt för Centerns syn på den ekonomiska politiken.
            Den brukar vi dela tillsammans. Jag blir därför extra besviken
            över den första delen av mandatperioden. De första två åren innebar
            dessa gigantiska skattesänkningar.
          </note>
          <note>
            De resurserna hade behövts för att ha goda trygghetssystem och
            försäkringar när vi nu går in i en recession. Det är en recession
            som på många sätt är skapad av en skarp nedgång i världsekonomin.
          </note>
          <note>
            Det är 500 000 som har lämnat a-kassan. Centerpartiet har varit
            med och drivit fram de regler som gör att dessa människor står
            helt utan skydd. Jag kan inte tro att centerrörelsen tycker att
            det är en situation som man är stolt över.
          </note>
          <note>
            Jag vill fråga Åsling om han ångrar insatserna, är beredd att
            backa tillbaka bandet och återställa arbetslöshetsförsäkringen.
            Vi kommer att behöva den. Det behövs i tider av mycket skarp ekonomisk
            nedgång att människor kan känna en grundläggande trygghet.
          </note>
          <note>
            Ett annat område som jag känner oro för och där jag vet att Centerpartiet
            har haft ett starkt engagemang är småföretagen. Vi har tillsammans
            med andra partier i oppositionen föreslagit att vi riktar en lättnad
            i arbetsgivaravgifterna till de minsta företagen och ger en hjälpande
            hand nu när konjunkturen går så skarpt nedåt.
          </note>
          <note>
            Jag är särskilt orolig för småföretag i tjänstesektorn. De har
            inte stora marginaler och stort eget kapital att möta en skarp
            konjunkturnedgång. Där har Centerpartiet bidragit till att höja
            arbetsgivaravgifterna. Är ni beredd att backa på denna punkt och
            återgå till riktade lättnader för de minsta företagen?
          </note>
          <note type="speaker">
            Anf. 83 PER ÅSLING (c) replik:
          </note>
          <note>
            Herr talman! Tack, Thomas, för dina frågor. Vi har tillsammans,
            som du mycket riktigt sade, varit med och byggt upp det ramverk
            för den ekonomiska politiken vi nu jobbar efter. Det är klart
            att såväl Centerpartiet som alliansen värnar det fundament som
            är lagt för att skapa stabilitet och trovärdighet i den offentliga
            ekonomin.
          </note>
          <note>
            När det gäller situationen på den svenska arbetsmarknaden befann
            vi oss i ett läge med stark ekonomisk utveckling i en högkonjunktur.
            Det var en situation där näringslivet behövde mer arbetskraft
            och det var en efterfrågan på arbetskraft. Då var det också rimligt
            införa förändringar för att stimulera människor att komma i arbete.
          </note>
          <note>
            Den arbetskraftsutveckling som skedde gjorde att fler människor
            kom i sysselsättning under två år. Den berodde dels på konjunkturen,
            dels på att politiken har stimulerat utvecklingen. Jag ska villigt
            erkänna att den socialdemokratiska politiken innehöll vissa starka
            incitament till den utvecklingen.
          </note>
          <note>
            Vad ni däremot misslyckades med, Thomas Östros, var att minska
            utanförskapet som var gigantiskt när regimskiftet skedde för över
            två år sedan.
          </note>
          <note type="speaker">
            Anf. 84 THOMAS ÖSTROS (s) replik:
          </note>
          <note>
            Herr talman! Var lite försiktigt med det här med utanförskapet,
            Per Åsling! Det kommer i kapp också Centerpartiet. Utanförskapet
            är större nu än det var för ett år sedan. Jag räknar med att du
            också ser att utanförskapet kommer att öka de kommande åren. Vi
            har redan nu en arbetslöshet som i antal personer är större än
            i november 2006. Det är sannerligen inte en stor vinst för alliansens
            politik som vi har sett, utan det är snarare stora begränsningar
            som alliansens politik har inneburit.
          </note>
          <note>
            Tycker du att det är rimligt att den politik ni har sjösatt knuffade
            ut 500 000 människor ur försäkringen? Jag kan inte tro att centerrörelsen,
            djupt förankrad ute på landsbygden där många människor lever i
            en verklighet som innebär att de får det tufft under lågkonjunktur,
            skulle tycka att detta är bra och rimligt. Det tror inte jag.
          </note>
          <note>
            Socialbidragen ökar nu kraftigt i kommunerna. Vi vet ju att många
            centerpartister är ledande krafter ute i våra kommuner de som
            står för verkligt höjda socialbidragskostnader. Därför kan det
            inte vara Centerpartiets politik att säga att det har blivit en
            framgångsrik utveckling när socialbidragen ökar i 65 procent av
            landets kommuner. Någonting är fel med politiken. Ni har haft
            två år på er att genomföra den, och då ökar socialbidragen.
          </note>
          <note>
            Dessutom har vi småföretagen, Per Åsling. Jag var med i den valrörelse
            då Centern lovade sänkta arbetsgivaravgifter till landets småföretag.
            De har fått höjda arbetsgivaravgifter med nästan 40 000 kronor
            om året. Det gäller särskilt småföretagen i tjänstesektorn restaurangerna,
            hotellen och den lilla taxirörelsen. De känner sig grymt svikna
            av ett parti som hade en hög svansföring i småföretagarfrågorna.
            Det gäller särskilt Per Åsling, som jag känner så stor respekt
            för i hans egenskap av egen företagare och med den erfarenheten.
            Är du beredd att backa också på den här punkten?
          </note>
          <note type="speaker">
            Anf. 85 PER ÅSLING (c) replik:
          </note>
          <note>
            Herr talman! Jag börjar med arbetsgivaravgifterna, Thomas Östros.
            Den generella sänkning som gällde tidigare kostar mycket. Det
            visade dåvarande Riksdagens revisorer; varje arbetstillfälle kostade
            ca 1 ½ miljon. Det var systemets baksida.
          </note>
          <note>
            Jag tycker att det är viktigt att arbetsgivaravgifterna sänks.
            Jag tycker därför att det är bra att regeringen i årets budget
            gör en sänkning på 1 procent och att den sänkningen också kommer
            den offentliga sektorn och den offentliga sidan till del. Det
            gör att den tillför landsting och kommuner i storleksordningen
            3 miljarder. Andra sänkningar på arbetsgivaravgiften som är riktade
            till unga blir ungefär på motsvarande nivå.
          </note>
          <note>
            Det här var ett första steg. Vi kommer att jobba vidare för att
            arbetsgivaravgifterna ska sänkas. Jag tror att det är en viktig
            signal till företagen i det konjunkturläge vi befinner oss nu.
          </note>
          <note>
            När det gäller Centerpartiets syn på utanförskapet eller människor
            som nu har hamnat utanför trygghetssystemen delar jag den uppfattning
            som Stefan Attefall här har framfört. Det är viktigt att vi nu
            följer utvecklingen. Regeringen har pekat på en rad åtgärder som
            kommer efterhand där det visas att insatser måste göras. Så kan
            även fallet vara på det här området. Min talartid är nu slut,
            så jag klarar därför tyvärr inte av att utveckla det här mer.
          </note>
          <note type="speaker">
            Anf. 86 CARL B HAMILTON (fp):
          </note>
          <note>
            Herr talman! Läget är mycket allvarligt i svensk ekonomi och
            i världsekonomin. Det har dagens siffror från Konjunkturinstitutet
            bekräftat.
          </note>
          <note>
            Jag ska emellertid börja med att lägga mitt manus åt sidan för
            att ta Thomas Östros i örat. Jag tycker att Thomas Östros driver
            en vulgoretorik när han hela tiden glider mellan två beskrivningar.
            Den första beskrivningen innehåller ett citat från Anders Borg
            om att det tar två år innan regeringens politik slår igenom. Det
            har Anders Borg sagt. Sedan låter Thomas Östros insinuera att
            fallande bruttonationalprodukt, sämre offentliga finanser och
            färre jobb beror på regeringens politik.
          </note>
          <note>
            I nästa ögonblick och i nästa stycke går han in och diskuterar
            situationen i USA och den internationella ekonomin och konstaterar
            att det är en fullständigt genomgripande förändring som har skett
            under det senaste halvåret.
          </note>
          <note>
            Den här glidningen är vulgoretorisk. Thomas Östros återkommer
            ständigt till att insinuera att det är regeringen som har startat
            bolånekrisen. Han säger ju inte det, men implikationen är att
            konsekvenserna för Sverige beror på regeringens politik.
          </note>
          <note>
            Oppositionen har tagit initiativ till denna debatt i och med
            de tre motionerna, och det tycker jag i och för sig är bra. Samtidigt
            är det genomgående temat att det är en passivitet från regeringens
            sida. Det är själva motivet.
          </note>
          <note>
            Men nu är det en annan typ av kritik vi möter. Vi hörde Sonia
            Karlsson tidigare här och vi har sett en KU-anmälan från Hans
            Hoff. Nu gäller kritiken att det går för snabbt. De förslag som
            har arbetats fram med stor hastighet under hösten har tydligen
            inte varit tillräckligt omsorgsfullt förberedda. Kritiken förs
            fram mot att det inte har varit en samlad budgetbehandling. Det
            finns ännu inte någon sann bild av åtaganden och garantier, menar
            man.
          </note>
          <note>
            Det är en allvarlig kritik om den vore sann. Men innebörden är
            både från Hans Hoff och Sonia Karlsson är: Var god vänta! Om vi
            skulle ta era råd på allvar skulle vi vänta med era åtgärder.
            Ni välkomnar dem, men ni KU-anmäler dem. Det är opportunistiskt,
            herr talman.
          </note>
          <note>
            Ta bara besluten om billånen på upp till 20 miljarder kronor!
            Om man hade följt den kritik som nu förs fram hade besluten om
            de lånen inte kunnat fattas förrän i februari mars, det vill säga
            om två tre månader. Denna försening hade naturligtvis skadat svensk
            fordonsindustri. Självfallet är det bättre med ett något otydligare
            beslut nu än ett detaljjusterat beslut om flera månader. Om vi
            hade gjort som kritikerna nu inom socialdemokratin argumenterar
            för hade fler människor hunnit bli arbetslösa innan besluten hade
            fått verka. Färre hade blivit sysselsatta i framtidsinriktat arbete
            i svensk fordonsindustri.
          </note>
          <note>
            Om den här vänta-och-se-linjen hade gällt beträffande det forsknings-
            och utvecklingsbolag som det beslutades om i går hade det sinkat
            ett regeringsbeslut med tre fyra veckor minst. Det hade dröjt
            till långt efter helgerna. Det hade varit dåligt. Det hade varit
            dåligt för människorna runt om i landet som hade fått finna sig
            i en större osäkerhet och ovisshet om framtiden. I stället, med
            regeringens inriktning på snabba motåtgärder mot krisen, kan nu
            planering och framåtsyftande arbete omedelbart sätta i gång och
            regeringen successivt under 2009 komma tillbaka med mer i information
            och fler beslut.
          </note>
          <note>
            Med den inställning som finns i KU-anmälan och i Sonia Karlssons
            inlägg här tidigare till undsättningslånen tänk bara namnet undsättningslån
            som vi beslutade om i går hade det inte blivit någon undsättning.
            Det hade kanske blivit undsättning om en eller en och en halv
            månad, och då hade det kanske varit för sent. Det kan visa sig
            vara för sent för Saab och Volvo då.
          </note>
          <note>
            Jag tror att man får besluta sig från Socialdemokraternas sida
            för om vi är passiva eller om vi är för snabba. Välj vilket ben
            ni ska stå på! Ni kan inte stå och vackla fram och tillbaka på
            det sätt som ni nu gör. Det är inte trovärdig. Ni är opportunister;
            ni vill rida på båda hästarna samtidigt. Men samtidigt faller
            ni om inte mellan stolarna så i alla fall mellan hästarna. Vad
            vill ni egentligen med dessa dubbla budskap om att regeringen
            är både för långsam och för snabb?
          </note>
          <note>
            Östros mantra under hela hösten om passivitet är nu effektivt
            dementerat inte bara av oss på regeringssidan utan också av Sonia
            Karlsson och av den KU-anmälan som Hans Hoff inlämnade i går.
          </note>
          <note>
            ROT-avdraget som alla känner till och som det kom ett beslut
            om hade inte heller kunnat starta om vi hade varit passiva. Nu
            vet ett antal byggare och fastighetsägare att de har kunnat lägga
            ut beställningar med ROT-avdrag från i början av december och
            i allt arbete som sker därefter. Med er senaste linje om passivitet
            och att vänta och se hade det inte varit möjligt. Då skulle man
            sitta och vänta på ett makroekonomiskt prognosarbete och nya budgetprognoser
            innan man vidtog någon åtgärd.
          </note>
          <note>
            Herr talman! Tiden går och jag ska undvika att dra över alltför
            mycket. Låt mig säga att det som jag har slagits av under den
            här debatten är att den gamla sanningen om att Sveriges offentliga
            finanser är extremt konjunkturkänsliga är totalt bortglömt av
            oppositionen. De siffror som har kommit på detta område i dag
            är skrämmande. Jag trodde faktiskt inte att de fortfarande var
            så konjunkturkänsliga.
          </note>
          <note>
            Jag satt här i bänken och gjorde en del överslagsberäkningar.
            Konjunkturinstitutets siffror visar att de offentliga finanserna
            förbättrades med 83 miljarder 2007, i år med 26 miljarder och
            nästa år försämras de med 30 miljarder. Det är ett omslag på 113
            miljarder. Det beror inte på regeringen utan på den internationella
            finanskrisen. Ekonomistyrningsverkets beräkningar av de så kallade
            statens finanser, jag är inte på det klara med hur de har definierat
            detta begrepp, visar ett omslag mellan 2008 och 2009 på 176 miljarder.
            Det är skrämmande tal. Det måste vi ta hänsyn till i vår ekonomiska
            politik. Man kan inte bara blåsa på och låtsas som om det finns
            hur mycket pengar som helst.
          </note>
          <note>
            Jag vet att Socialdemokraterna nu har slagit sig ihop med Lars
            Ohlys sedelpress. Nu har det tydligen utvecklats till ett helt
            tryckeri, men det accepterar inte vi på regeringssidan.
          </note>
          <note type="speaker">
            Anf. 87 MIKAELA VALTERSSON (mp) replik:
          </note>
          <note>
            Herr talman! På tal om vulgodebatt tror jag faktiskt att det
            skulle bli bättre om du håller dig till manus, Carl B Hamilton.
          </note>
          <note>
            Jag skulle vilja ställa en fråga. Den handlar om något som inte
            har varit upp så jättemycket, nämligen ROT-avdraget. Jag skulle
            vilja veta hur du ser på det. Regeringen har aviserat att införa
            ett ROT-avdrag eller åtminstone komma med ett förslag om ett ROT-avdrag
            i januari. Men det ska inte omfatta hyresrätter. Det är en helt
            obegriplig slutsats. Det finns ett väldigt stort behov av ombyggnation
            just i flerbostadshusområden, i hyresrätter och i miljonprogramsområdena.
            Om man satsar stort på ombyggnation i miljonprogramsområdena finns
            det en väldigt stor möjlighet till energieffektivisering och att
            samtidigt skapa jobb i byggsektorn. Det är en väldigt arbetskraftsintensiv
            åtgärd.
          </note>
          <note>
            Jag skulle vilja fråga Carl B Hamilton vad det är som gör att
            ni inte tycker att hyresrätter ska omfattas. Vad är det som gör
            att ni väljer att inte ta den möjligheten att både spara energi
            och skapa väldigt många arbetstillfällen? Är det möjligtvis ett
            sådant område där ni tycker att pengarna gör väldigt lite nytta?
          </note>
          <note type="speaker">
            Anf. 88 CARL B HAMILTON (fp) replik:
          </note>
          <note>
            Herr talman! ROT-avdraget är permanent, och man kan möjligen
            fråga sig om det är en bra konjunkturåtgärder, men det har också
            den strukturella inriktningen att man ska göra svarta jobb vita.
            Det är en viktig förklaring till att den här åtgärden nu införs,
            och den är permanent. Jag tycker att Mikaela Valtersson kan lägga
            märke till att de åtgärder som hon förespråkar kan finansieras
            även för framtiden.
          </note>
          <note>
            Vi har valt att lägga in detta i systemet med hushållsnära tjänster.
            En viktig skillnad mellan oss och andra är att vi tycker att det
            är väldigt viktigt att man har det i det systemet.
          </note>
          <note>
            Sedan gäller det detta med energieffektivisering i fastigheter.
            Jag har sysslat en del med klimatfrågor. Jag håller helt och hållet
            med Mikaela Valtersson, men man måste kanske börja en annan ända,
            och där skulle man ha börjat för länge sedan. Det gäller att vara
            mycket mer specifik när det gäller hur man bygger och renoverar
            fastigheter för att åstadkomma detta så att det blir lönsamt att
            ägna sig åt denna typ av investeringar. Jag tror inte att ROT-avdrag
            rakt av generellt är en särskilt effektiv metod för detta. Jag
            tror att man ska ha mer riktade och specificerade insatser där
            man talar om vilka åtgärder det är man vill finansiera. Att renovera
            ett badrum är inte särskilt klimatbefrämjande, men när det gäller
            frågan om hur man värmer en hyresfastighet eller en vanlig fastighet
            är det helt andra saker som kommer upp.
          </note>
          <note type="speaker">
            Anf. 89 MIKAELA VALTERSSON (mp) replik:
          </note>
          <note>
            Herr talman! Jag har stor respekt för att man vill förändra så
            att svarta jobb blir vita, men då är fortfarande frågan: Gäller
            inte det i hyresrätter och miljonprogramsområden? Jag förstår
            inte riktigt. Där finns det en enorm potential som verkligen skulle
            ge många arbetstillfällen. Gäller inte den ekvationen där?
          </note>
          <note>
            Det är säkert så, som Carl B Hamilton själv säger, att det är
            systemet med hushållsnära tjänster som skiljer er från andra.
            Så är det nog. Ni har valt att avisera ett ROT-avdrag som ingår
            i konstruktionen med hushållsnära tjänster. Man hade kunnat säga
            att vi skulle göra det nu, på en gång, och sedan komma med ett
            nytt förslag om en månad med en ny konstruktion som också gäller
            flerbostadshus och hyresrätter för att kunna åstadkomma både energibesparingar
            och arbetstillfällen på det område där det finns en stor kraft
            och en stor potential.
          </note>
          <note>
            Jag håller med om att det behövs många andra saker för att nå
            energi- och klimatmål. Därför har vi lagt fram ganska omfattande
            förslag i en partimotion. Det handlar om att man behöver ändra
            byggreglerna och energiförbrukningen per ytenhet. Man behöver
            göra det samtidigt som jag tror att man måste ge morötter i form
            av till exempel miljöinriktade ROT-avdrag och energieffektiviseringsstöd.
            Om man gör det samtidigt kan man få en väldigt bra utveckling
            där man når klimat- och energimål samtidigt som man möter lågkonjunkturen
            och skapar jobb.
          </note>
          <note type="speaker">
            Anf. 90 CARL B HAMILTON (fp) replik:
          </note>
          <note>
            Herr talman! Jag är övertygad om att svartjobben är betydligt
            vanligare när fysiska personer upphandlar byggtjänster än när
            byggföretag, som skulle vara aktuella när det gäller miljonprogramsområdena,
            gör det. Jag tror att det är helt olika typer av byggare som är
            aktuella härvidlag. Därför är det motiv som jag anger giltigt.
          </note>
          <note>
            Jag vill inte utesluta att man vidtar särskilda åtgärder, inte
            minst när det gäller energieffektiviseringar, i framtiden för
            att åstadkomma detta i byggnadsbeståndet. Däremot tycker jag inte
            att ROT-avdrag är en träffsäker metod för att åstadkomma just
            det. Det går ju till alla typer av renoveringar, reparationer
            och underhåll.
          </note>
          <note type="speaker">
            Anf. 91 ULLA ANDERSSON (v) replik:
          </note>
          <note>
            Herr talman! Carl B Hamilton var överraskad över att statsfinanserna
            var så känsliga för konjunkturerna. Vi har ju valt här i Sverige
            att lösa våra gemensamma problem tillsammans, Carl B Hamilton,
            och därför har vi också en stor offentlig sektor. Det betyder
            att vi delar både risker och tillgångar utifrån de behov som finns
            i väldigt stor utsträckning.
          </note>
          <note>
            Det andra alternativet är att man låter den enskilda plånboken
            ta bördan och risken i stället. Då blir det väldigt orättvist,
            och det är väl det som har hänt nu under er regeringstid. Socialförsäkringssystemen
            har blivit kraftigt försämrade. Det gäller bland annat sjukförsäkringen
            och a-kassan. Tidigare har Folkpartiet varit en fanbärare i försvaret
            av socialförsäkringarna. Nu har ni lämnat den linjen, och i stället
            överlåter ni till arbetslösa att själva ta en mycket större börda
            vid arbetslöshet i stället för att vi delar den tillsammans. Samma
            sak gäller de sjuka. Många gånger är det dessutom kvinnor som
            är sjuka. De har slitit ut sig i den offentliga sektorn på grund
            av att den har varit för dåligt finansierad så att organisationen
            har blivit väldigt mager.
          </note>
          <note>
            Hur känns det, Carl B Hamilton, att bedriva en sådan politik?
            Ni gick ju till val på att ni skulle stärka sjukförsäkringen när
            ekonomin tillät det, när sjukförsäkringen skulle gå med överskott.
            Sedan hoppade ni över att den redan gick med överskott 2006. Det
            är faktiskt så att sjukförsäkringen har gått med överskott med
            11 miljarder 2007, 8 miljarder 2008 och beräknas gå med 10 miljarder
            i överskott nästa år. När tänker ni reparera och förbättra sjukförsäkringen
            så att inte den enskilda, sjuka människan själv ska behöva bära
            omkring på den stora bördan?
          </note>
          <note type="speaker">
            Anf. 92 CARL B HAMILTON (fp) replik:
          </note>
          <note>
            Herr talman! Jag trodde att Ulla Andersson skulle ta upp det
            här med bankerna, så jag vill bara säga inledningsvis att Nordbanken
            var en statlig bank som gick med väldigt stora förluster en gång
            i tiden och som var en del av den förra bankkrisen.
          </note>
          <note>
            Nu är det riktigt, som Ulla Andersson säger, att har man en stor
            offentlig sektor så har man också konjunkturkänsliga offentliga
            finanser. Det är väldigt svårt att undvika. Men just därför har
            den här regeringen och även tidigare regeringar i Sverige varit
            väldigt noga med att ha ett överskottsmål som har varit väl tilltaget,
            2 procent av bnp.
          </note>
          <note>
            Det jag vill understryka nu är att den här konjunkturkänsligheten
            förefaller vara lika stor i dag som den var tidigare, för de reformer
            som man ändå har gjort beträffande budget och hanteringen av de
            offentliga finanserna har inte klarat av detta, utan vi går in
            i en ny situation. Vi får vara otroligt försiktiga så att vi inte
            än en gång hamnar i stora underskott. De stora underskotten förra
            gången berodde inte på, skulle jag vilja hävda, att den dåvarande
            regeringen jag satt med och var ansvarig, så det är väl att jag
            säger det var slarvig eller slösaktig. Det berodde på att vi hade
            en inhemskt orsakad bankkris med bland annat Nordbanken som var
            en statlig bank. Jag vill gärna ha sagt det.
          </note>
          <note>
            Kom ihåg konjunkturkänsligheten!
          </note>
          <note type="speaker">
            Anf. 93 ULLA ANDERSSON (v) replik:
          </note>
          <note>
            Herr talman! Jag blir lite förvånad när du, Carl B Hamilton,
            undviker att svara på mina frågor. Du pratar om att de fortfarande
            är konjunkturkänsliga trots de reformer vi har gjort. Det är ju
            så att de reformer den här regeringen faktiskt har åstadkommit
            delvis är att minska intäkterna väldigt mycket till statsbudgeten.
            Ni har valt att sänka skatten med ungefär 100 miljarder. Det betyder
            ju någonting. Man väljer att finansiera detta genom nedskärningar
            i bland annat sjukförsäkringen och a-kassan, vilket i sin tur
            betyder att den enskilde individen får bära en mycket större börda.
          </note>
          <note>
            Nu är sjukförsäkringen omgjord, så nu vid nyår kommer ganska
            många människor att tvingas ut utanför sjukförsäkringssystemet
            och tvingas till kommunernas socialkontor i stället, och det kan
            ju inte vara i linje med Folkpartiets syn på hur socialförsäkringssystemet
            borde fungera. Dessutom har ni sänkt ersättningsnivåerna kraftigt
            i sjukförsäkringen och inte heller förbättrat de rehabiliteringsinriktade
            insatserna på det sätt som skulle behövas.
          </note>
          <note>
            Det ni har gjort är alltså att kraftigt minska intäkterna till
            statsbudgeten, ni har minskat utgifterna på de kanske mest känsliga
            områdena, det vill säga a-kassan och sjukförsäkringen och ni står
            här och pratar om ordning och reda i statsfinanserna och en ansvarsfull
            ekonomisk politik. Är det ansvarsfullt att vidta de här åtgärderna?
            Och när tänker ni verkställa era vallöften att reparera sjukförsäkringen?
          </note>
          <note type="speaker">
            Anf. 94 CARL B HAMILTON (fp) replik:
          </note>
          <note>
            Herr talman! Det är välbekant att Folkpartiet kämpade för höga
            ersättningsnivåer i sjukförsäkringen och att man ingick en kompromiss.
            Ulla Andersson får väl vänja sig vid tanken på att man faktiskt
            kommer att få kompromissa när Ulla Andersson tillsammans med de
            andra två partierna ska arbeta fram en regeringsplattform, eller
            vad ni kallar det valplattform får det ju inte heta. Det är väl
            bra träning. Man kan väl också stoppa in ett annat träningsmoment,
            nämligen att ni får se till att den budget som ni lägger fram
            har samma utrymme som era två partner i framtiden.
          </note>
          <note>
            Huvudpoängen i mitt försvar för socialförsäkringssystemet är
            att en förutsättning för att de systemen ska finnas och vara bra
            och tillräckligt generösa är att man har en väldigt stor andel
            av befolkningen i arbete. Arbetslinjen är A och O. Hoppar man
            över det första ledet och bara koncentrerar sig på det andra ledet,
            nämligen förmånen att utan att diskutera fokusera på hur välståndet
            ska skapas, då har man grävt välfärdssystemets grav.
          </note>
          <note>
            Vi har försökt värna systemet genom vår starka betoning av arbetslinjen
            att se till att så många människor som möjligt tidigt kommer in
            i arbetslivet, att de som är utlandsfödda i större utsträckning
            kommer in i arbetslivet och att människor gärna arbetar längre
            än vad de gör för närvarande så att den faktiska pensionsåldern
            höjs. Vi vill inte att människor som redan arbetar väldigt mycket
            ska springa som skållade råttor i sjukvårdskorridorerna och arbeta
            mer, utan det är snarare så att en större andel av befolkningen
            ska arbeta heltid, komma in tidigare i arbetslivet och lämna arbetslivet
            senare. Och som sagt var: De som står särskilt långt ifrån arbetsmarknaden
            måste komma in i större utsträckning. Det är på det sättet som
            välfärdssystemen kan räddas för framtiden.
          </note>
          <note>
            Överläggningen var härmed avslutad.
          </note>
          <note>
            13 § Migration och rörlighet: utmaningar och möjligheter för
            EU:s utbildningssystem
          </note>
          <note>
            Föredrogs
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            14 § Fortsatt svenskt deltagande i fredsstyrkan i Kosovo (Kfor)
          </note>
          <note>
            Föredrogs
          </note>
          <note type="speaker">
            Anf. 95 ÅSA LINDESTAM (s):
          </note>
          <note>
            Herr talman! Jag tror att vi är många från det sammansatta utskottet
            som har varit på besök i Kosovo, och vi har sett mycket av hur
            våra styrkor där har arbetat.
          </note>
          <note>
            Nu kommer vi till ett historiskt beslut. FN:s säkerhetsråd tog
            redan 1999 beslut om resolution 1244 och ville ha en internationell
            säkerhetsnärvaro i landet. Under FN-stadgans kap. 7 finns vi där.
          </note>
          <note>
            Nu kommer det att hända någonting mer. I år den 17 februari förklarade
            sig Kosovo självständigt. Utifrån det här blir det ett oklart
            läge om vilken status landet egentligen ska ha. Vi är drygt 50
            länder just nu som har erkänt Kosovo, men det finns ju många kvar,
            så var kommer vi att hamna?
          </note>
          <note>
            Det beslut som vi kommer att ta i dag och som är unikt är att
            Sverige ska överväga att inleda en utfasning. Vi kommer alltså
            militärt på sikt att lämna Kosovo inte lämna dem i sticket, tvärtom,
            utan växla över till en mer civil styrka, som de egentligen behöver.
            Vi kommer förmodligen att satsa mer på polisen och på domstolsväsendet.
          </note>
          <note>
            Det beslut som ligger framför oss i dag kommer också att innehålla
            ett års förlängning. Regeringen hade önskat ett par års förlängning,
            men ett enigt utskott säger att ett års förlängning är någonting
            som är bra. Det här kommer att leda till att vi fortsätter i Priština.
            Vi kommer att ha ett skyttekompani, ledning och underhåll förstås
            samt några stabsofficerare. De kommer att få vara max 250 personer.
            Om det skulle hända någonting där nere så att vi behöver evakuera
            dem kan vi utöka styrkan till maximalt 540 personer, men då endast
            för att evakuera.
          </note>
          <note>
            Så ser det ut just nu. Jag yrkar bifall till förslaget i betänkandet,
            som ett helt enigt sammansatt utskott står bakom.
          </note>
          <note type="speaker">
            Anf. 96 MATS SANDER (m):
          </note>
          <note>
            Herr talman! Jag vill inleda mitt anförande med att yrka bifall
            till förslaget i betänkandet.
          </note>
          <note>
            Fallet Kosovo är unikt. Det pågick en etnisk rensning fram till
            att Nato ingrep 1999. Sedan dess är området ett FN-protektorat.
            Det är också ett av Europas fattigaste länder, beläget i vår kontinents
            allra oroligaste region och fast i ett dödläge med Serbien som
            inga överläggningar hittills har lyckats rubba. Det arbete som
            har inletts i Kosovo är långt ifrån färdigt.
          </note>
          <note>
            Republiken Kosovo förklarade sig som självständig nation i våras
            och har erkänts av ett 50-tal länder, däribland Sverige. Läget
            är nu mer stabilt än det varit tidigare, och den totala truppnärvaron
            har som ett resultat av detta skurits ned.
          </note>
          <note>
            Kfor-styrkan måste få fortsätta sitt arbete så länge bedömningen
            görs att den behövs där. Det är naturligt även för Sverige att
            fortsätta att bidra. Och de insatser som Sverige har medverkat
            till hittills har varit lyckosamma. Vikten av upprättandet av
            en långvarig stabilitet kan inte nog understrykas.
          </note>
          <note>
            Civila insatser är mycket viktiga, men för att nå dit och för
            att nå ekonomiskt välstånd och utveckling krävs säkerhet och en
            fungerande rättsstat. De militära insatserna har utgjort en förutsättning
            för det civila arbetet.
          </note>
          <note>
            Herr talman! Sverige har under många år bidragit till demokratiutvecklingen
            och fortsätter att göra det. Ett antal projekt pågår för att ge
            stöd åt Kosovos regering, och det är viktigt att fortsätta på
            det spåret. Vi som nation måste ta ansvar för att verka för fred,
            säkerhet och utveckling i världen, och då främst i våra närområden.
          </note>
          <note>
            Ända sedan FN:s säkerhetsråd beslutade om resolutionen om Kosovo
            har Sverige varit en partner i den allians som hittills har sett
            till att trygga utvecklingen i området. Vi kommer att fortsätta
            att bidra till en positiv utveckling.
          </note>
          <note>
            Som Åsa sade förut handlar det om en enighet i det sammansatta
            utskottet om att fortsätta att sända svenska soldater, kvinnor
            och män, till Kosovo i ytterligare ett år. Jag vill önska dem
            lycka till och sända dem en hälsning att riksdagen i bred enighet
            har ställt sig bakom den viktiga insats de ingår i.
          </note>
          <note type="speaker">
            Anf. 97 STAFFAN DANIELSSON (c):
          </note>
          <note>
            Herr talman! Situationen på västra Balkan och i Kosovo har stabiliserats
            efter de förödande inbördeskrigen på 1990-talet. De internationella
            fredsfrämjande insatserna har spelat en avgörande roll för detta,
            och Sverige har uthålligt bidragit med både militära och civila
            insatser för fred och säkerhet och för utvecklingsbistånd och
            återuppbyggnad.
          </note>
          <note>
            När vi ser vad det internationella samfundet faktiskt har åstadkommit
            i denna del av världen låt vara att man var sen i starten, inte
            minst vad gäller EU så måste förhoppningen vara att samma stabilitet
            ska nås så småningom även i Afghanistan, som vi diskuterade i
            går.
          </note>
          <note>
            Men även om läget i Kosovo har förbättrats är det fortfarande
            mycket skört. Säkerhetsläget i Kosovo är visserligen stabilt men
            det finns fortsatt betydande risker för att våldsamma incidenter
            ska utbryta mellan olika befolkningsgrupper.
          </note>
          <note>
            Både Nato, som leder Kfor-insatsen i Kosovo, och regeringen bedömer
            att det finns ett fortsatt behov av en internationell militär
            närvaro i Kosovo. Utskottet delar den bedömningen, liksom att
            mer genomgripande förändringar och nedskärningar av Kfor-styrkan
            nog kommer att aktualiseras under 2009.
          </note>
          <note>
            När det gäller internationella fredsinsatser som denna och för
            övrigt även i andra internationella åtaganden är det självfallet
            viktigt att Sverige är en trovärdig och långsiktig samarbetspartner.
            Därför förvånar det att socialdemokraterna i sin budgetmotion
            och hela oppositionen i sin gemensamma motion i denna fråga ville
            att riksdagen nu skulle besluta att Sveriges militära insats i
            Kosovo skulle avslutas omgående. Detta är inte praktiskt möjligt,
            och det vore inte bra för vår internationella trovärdighet.
          </note>
          <note>
            Mot den bakgrunden är det glädjande att ett enigt utskott nu
            ger ett fortsatt mandat för den svenska militära fredsinsatsen
            i Kosovo under 2009. Utskottsmajoriteten har gått motionärerna
            till mötes om denna kortare mandattid, samtidigt som utskottet
            också är överens om att Sverige i ordnade former ska överväga
            att fasa ut sin militära insats.
          </note>
          <note>
            Jag är glad över att kunna yrka bifall till ett enigt utskottsförslag.
          </note>
          <note type="speaker">
            Anf. 98 ALLAN WIDMAN (fp):
          </note>
          <note>
            Herr talman! Jag instämmer gärna i det som Mats Sander tidigare
            anförde. Naturligtvis är Kosovo på många sätt ett unikt exempel.
            Ett avseende som hittills inte har nämnts är att det i samband
            med den intervention som det internationella samfundet gjorde
            i slutet av 1990-talet blev uppenbart att vår skyldighet att skydda
            befolkningar inte alltid kräver mandat i internationellt erkända
            forum.
          </note>
          <note>
            Jag delar också Mats Sanders synpunkt om arbetet. Det är långt
            ifrån avslutat. Ändå torde det vara uppenbart för dem som under
            åren har besökt Kosovo och den svenska militära insatsen där att
            det behov som nu tonar fram mer och mer bör ersättas med civila
            resurser snarare än militära resurser. Men det är också självklart
            att man när man funderar över att lämna Kosovo måste vara noga
            med att göra det i dialog med alla andra parter som befinner sig
            där.
          </note>
          <note>
            Under den förra mandatperioden var Kosovomandatet för Sveriges
            del på obegränsad tid. Nu sätter vi fasta tidpunkter för riksdagens
            beslut. Det mandat som vi sannolikt kommer att fatta beslut om
            nu inom kort sträcker sig ett år och två veckor. Jag tycker att
            detta är en bra ordning. Enligt regeringsformen ankommer det på
            riksdagen och ingen annan att sända svenska män och kvinnor utomlands,
            och då är det inte mer än rätt att den här kammaren är betydligt
            mer hands on än den har varit tidigare.
          </note>
          <note>
            Herr talman! Den här kammaren åtskiljs snart för att ägna sig
            åt jul- och nyårsledighet. Jag tycker att det är rätt att då till
            sist ägna en tanke åt de svenska män och kvinnor som under denna
            tid är kvar på sin vakt.
          </note>
          <note type="speaker">
            Anf. 99 ELSE-MARIE LINDGREN (kd):
          </note>
          <note>
            Herr talman! Vi har ett väldigt välskrivet betänkande, och vi
            har ett enigt utskott. Mina företrädare här i debatten har på
            ett utmärkt sätt framfört det vi alla står bakom.
          </note>
          <note>
            Jag vill därför bara yrka bifall till förslaget i betänkandet.
            God jul och gott nytt år till alla!
          </note>
          <note type="speaker">
            Anf. 100 PETER RÅDBERG (mp):
          </note>
          <note>
            Herr talman! Den självständighetsförklaring som den 17 februari
            i år avgavs av Kosovos parlament var en stor seger för demokratin
            på Balkan. Självständighetsförklaringen har mött bred internationell
            uppslutning, och i dag har ett femtiotal länder, inklusive Sverige
            och flertalet av EU-länderna, erkänt Kosovo.
          </note>
          <note>
            Myndigheterna i Kosovo har upprättat strukturer och institutioner
            för administrationen av de kosovoalbanska delarna av Kosovo. I
            de norra delarna av Kosovo, där den kosovoserbiska minoriteten
            har skapat egna, parallella styrelsestrukturer, inklusive ett
            eget parlament i staden Mitrovica, saknas tyvärr i allt väsentligt
            såväl rättsväsen som en fungerande internationell civil närvaro.
          </note>
          <note>
            Man måste ändå säga att säkerhetsläget i Kosovo är stabilt, men
            det finns naturligtvis risker för att våldsamheter i framtiden
            kan bryta ut mellan olika befolkningsgrupper.
          </note>
          <note>
            Miljöpartiets uppfattning är att det har varit riktigt att Sverige
            har varit med och bidragit till stabiliteten i Kosovo sedan 1999,
            men säkerhetsläget är inte av den digniteten att vi framdeles
            ska ha kvar våra militära styrkor i Kosovo. Den närvaron bör fasas
            ut, och jag gläds över att majoriteten har ändrat sig från ett
            tvåårigt mandat till ett ettårigt det var precis det som oppositionen
            hade föreslagit och att man är beredd att överväga att inleda
            en utfasning av Sveriges militära trupp.
          </note>
          <note>
            Sverige ska naturligtvis fortsätta att hjälpa till i Kosovo,
            men då är det på det civila området som vi ska vara där inte på
            det militära.
          </note>
          <note>
            Med anledning av att majoriteten har ändrat sig på dessa två
            helt avgörande punkter om mandattidens längd och om att överväga
            en utfasning av den svenska truppen finns det också enighet i
            den här frågan. Därmed yrkar jag också bifall till utskottets
            förslag.
          </note>
          <note type="speaker">
            Anf. 101 BJÖRN VON SYDOW (s):
          </note>
          <note>
            Herr talman! Jag tar till orda för att försöka ge en redovisning
            av ett arbete som jag har kommit att få i Europarådets parlamentariska
            församling. Det är alltid en fråga om hur ledamöter och vårt arbete
            i de parlamentariska församlingarna ska kunna redovisas och diskuteras
            i kammaren. Jag vill därför ta tillfället i akt att göra det.
          </note>
          <note>
            Jag gläds åt det betänkande som finns på kammarens bord. Självfallet
            tycker jag att det är väldigt positivt att där inte finns några
            reservationer.
          </note>
          <note>
            Herr talman! Det som har hänt i Europarådet är att självständighetsförklaringen
            ledde till att av 47 medlemsstater 29 har erkänt Kosovo som en
            självständig stat.
          </note>
          <note>
            Det betyder att det möjligtvis inte finns en majoritet för att
            Kosovo skulle kunna bli medlem i Europarådet. Det är åtminstone
            ett gränsfall.
          </note>
          <note>
            Europarådet, framför allt generalsekretariatet, har hållit en
            mycket låg profil och skiljer sig därigenom från flertalet andra
            europeiska och internationella organisationer. Man har också sökt
            komma fram genom att väldigt klart uttala att Europarådets närvaro,
            som är ganska begränsad, är byggd på statusneutralitet.
          </note>
          <note>
            Herr talman! I den parlamentariska församlingen kändes det väl
            inte helt tillfredsställande att Europarådet med dess inriktning
            på demokrati, politiken i vid mening, hade en så låg profil i
            Kosovo. Därför var det en process där även Göran Lindblad, som
            är ordförande i politiska utskottet och som företräder Moderaterna
            här hemma, var med. Den ledde till att jag väckte en motion i
            församlingen som fick ett ganska brett stöd. Så småningom blev
            jag utsedd till rapportör för den parlamentariska församlingen
            kring Kosovo.
          </note>
          <note>
            Uppdraget löper på två år. Och det innebär att söka övervaka,
            bedöma, att Kosovos invånare, vilka etniska grupper de än räknar
            sig till, omfattas av det demokratiska systemets olika komponenter.
          </note>
          <note>
            Det gäller att följa och bedöma samhällsstyrningen, good governance
            , rättsstatligheten och de mänskliga rättigheterna.
          </note>
          <note>
            Det gäller att utan att tangera de omstridda principfrågorna
            om Kosovos status försöka se om det går att hitta en mekanism
            som gör att Kosovos alla invånare kan få tillträde till Europarådets
            kontrollmekanismer och att invånarna, genom lösningar, i realiteten
            kan omfattas av Europarådets stadga och alla de grundläggande
            konventioner som reglerar de demokratiska förhållandena i Europas
            stater.
          </note>
          <note>
            Det finns en rekommendation, antagen med två tredjedels majoritet
            i församlingen, som grund. Regeringarna har under det svenska
            ordförandeskapet i ministerkommittén ställt sig bakom denna.
          </note>
          <note>
            Trots att statusfrågan är så omstridd möjligtvis förändras den
            och blir tydligare är det möjligt att det ändå går att hitta någonting
            som gör att invånarna i Kosovo får bättre rättsstatliga och demokratiska
            förhållanden.
          </note>
          <note>
            En sak handlar om att också identifiera vilken närvaro Europarådet
            självt och dess delvis av EU finansierade verksamhet ska ha i
            Kosovo.
          </note>
          <note>
            Jag vill gärna säga att det vore mycket värdefullt om det kunde
            bli ett fördjupat interparlamentariskt samarbete, om det ginge
            att få till stånd ett ökat samarbete när det gäller de interparlamentariska
            församlingar som vi har i Europa och som alla har kommit att behandla
            Kosovofrågan. Det handlar om vilka rekommendationer vi ska dra
            och lägga fram för våra regeringar.
          </note>
          <note>
            Jag hoppas att Kosovofrågan, i och med det som har kommit i gång
            i vår riksdag med ökat samspel mellan de interparlamentariska
            delegationerna, kan komma på dagordningen i den samverkan och
            att vi sedan utåt kan påverka i våra respektive församlingar.
          </note>
          <note>
            Herr talman! Jag är tacksam för att jag fått tillfälle att hålla
            detta anförande. Jag ser det, som jag sade inledningsvis, som
            något av ett bidrag när det gäller hur de interparlamentariska
            organisationernas verksamhet ska kunna bli föremål för debatt
            i de nationella parlamenten.
          </note>
          <note>
            Jag får också tillåta mig att önska herr talman goda helger.
          </note>
          <note>
            Överläggningen var härmed avslutad.
          </note>
          <note>
            15 § Beslut om ärenden som slutdebatterats vid dagens sammanträde
          </note>
          <note>
            Punkt 17
          </note>
          <note>
            Övriga punkter
          </note>
          <note>
            Punkterna 1 och 2
          </note>
          <note>
            Punkt 3
          </note>
          <note>
            Punkt 4
          </note>
          <note>
            Punkterna 1 och 2
          </note>
          <note>
            Punkt 3
          </note>
          <note>
            Punkt 4
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkterna 35
          </note>
          <note>
            Ajournering
          </note>
          <note>
            Kammaren beslutade kl. 14.43 på förslag av förste vice talmannen
            att ajournera förhandlingarna till kl. 14.53 för att finansutskottet
            skulle beredas möjlighet att sammanträda.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.53.
          </note>
          <note>
            16 § Bordläggning
          </note>
          <note>
            Anmäldes och bordlades
          </note>
          <note>
            17 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 19 december
          </note>
          <note>
            Kalle Larsson
          </note>
          <note>
            Eva-Lena Jansson
          </note>
          <note>
            Luciano Astudillo
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 13 januari 2009.
          </note>
          <note>
            18 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 19 december
          </note>
          <note>
            Eva Sonidsson
          </note>
          <note>
            Birgitta Ohlsson
          </note>
          <note>
            Michael Hagberg
          </note>
          <note>
            Birgitta Sellén
          </note>
          <note>
            Amineh Kakabaveh
          </note>
          <note>
            Amineh Kakabaveh
          </note>
          <note>
            Wiwi-Anne Johansson
          </note>
          <note>
            Wiwi-Anne Johansson
          </note>
          <note>
            Anne Ludvigsson
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 13 januari 2009.
          </note>
          <note>
            19 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 19 december
          </note>
          <note>
            Britta Rådström
          </note>
          <note>
            Raimo Pärssinen
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 13 januari 2009.
          </note>
          <note>
            20 § Kammaren åtskildes kl. 14.54.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
