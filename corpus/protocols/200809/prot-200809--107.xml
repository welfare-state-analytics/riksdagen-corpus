<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200809</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200809</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--107</head>
          <docDate when="2009-04-27 00:00:00">2009-04-27 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2008/09:107
          </note>
          <note>
            Måndagen den 27 april
          </note>
          <note>
            Kl. 11:00 - 14:06
          </note>
          <note>
            1 § Justering av protokoll
          </note>
          <note>
            Justerades protokollet för den 21 april.
          </note>
          <note>
            2 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2008/09:454
          </note>
          <note>
            Interpellation 2008/09:454 Sekretessproblem vid bekämpningen
            av skattefusk
          </note>
          <note>
            Interpellationen kommer att besvaras måndagen den 1 juni 2009.
          </note>
          <note>
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note>
            Rikard Jermsten
          </note>
          <note>
            Interpellation 2008/09:455
          </note>
          <note>
            Interpellation 2008/09:455 Finanspolitiken och jobben
          </note>
          <note>
            Interpellationen kommer att besvaras måndagen den 1 juni 2009.
          </note>
          <note>
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note>
            Rikard Jermsten
          </note>
          <note>
            Interpellation 2008/09:461
          </note>
          <note>
            Interpellation 2008/09:461 Helikopterenhet till Afghanistan
          </note>
          <note>
            Interpellationen kommer att besvaras tisdagen den 5 maj 2009.
          </note>
          <note>
            Skälet till dröjsmålet är att statsrådet vid de svarstillfällen
            som finns före den 5 maj 2009 befinner sig på resa samt tar emot
            inkommande ministerbesök.
          </note>
          <note>
            Nils Cederstierna
          </note>
          <note>
            Interpellation 2008/09:462
          </note>
          <note>
            Interpellation 2008/09:462 Ekonomiskt stöd till asylsökande
          </note>
          <note>
            Interpellationen kommer att besvaras måndagen den 4 maj 2009.
          </note>
          <note>
            Skälet till dröjsmålet är tjänsteresa.
          </note>
          <note>
            Tobias Billström
          </note>
          <note>
            3 § Svar på interpellation 2008/09:397 om nivån på svenska elpriser
          </note>
          <note type="speaker">
            Anf. 1 Näringsminister MAUD OLOFSSON (c):
          </note>
          <note>
            Herr talman! Alf Eriksson har frågat mig vilka överväganden jag
            gör beträffande konsekvenserna för svensk industris konkurrenskraft
            av en höjning av svenska elpriser till den europeiska nivån.
          </note>
          <note>
            Först av allt vill jag säga att en väl fungerande svensk, nordisk
            och nordeuropeisk elmarknad med fritt tillträde till näten för
            nya elproducenter är en förutsättning för att vi ska kunna nå
            de ambitiösa mål för klimat och förnybar energi som vi gemensamt
            satt upp inom Europeiska unionen. Detta beslut fattade den gamla
            socialdemokratiska regeringen tillsammans med andra EU-länder.
            Jag kan också konstatera att Energimyndigheten gör bedömningen
            att Sverige under lång tid framöver kommer att vara nettoexportör
            av el el som ersätter fossilel i våra grannländer. Det är alltså
            för mig självklart att vi även i framtiden ska verka för en öppen
            och integrerad nordeuropeisk elmarknad.
          </note>
          <note>
            Vi har i dag en avreglerad elmarknad som är gemensam med övriga
            nordiska länder, och priset styrs av utbud och efterfrågan. Vi
            politiker sätter inte elpriset, vilket jag tycker är bra. Däremot
            påverkar vi priser genom olika styrmedel såsom skatter, handel
            med utsläppsrätter och elcertifikatssystemet. Jag och många med
            mig tycker att den nordiska elmarknaden fungerar bra och har varit
            till nytta för kunderna och miljön.
          </note>
          <note>
            Den trend med långsiktigt stigande elpriser som vi sett beror
            på flera olika saker, främst beroende på ökade bränslepriser och
            kostnader för utsläppsrättigheter. Trenden beror till viss del
            också på ett ökat handelsutbyte och en successivt större integration
            mellan de nordiska och de nordeuropeiska marknaderna. Jag tror
            dock att integreringen på längre sikt kommer att leda till stabilare
            och utjämnade priser både i Norden och på kontinenten genom att
            vi på ett bättre sätt kan utnyttja alla de effektkällor som finns
            att tillgå i det samlade energisystemet. Därmed drar vi nytta
            av de respektive fördelar som det vattendominerande svenska och
            nordiska och det kraftvärmebaserade systemet i norra Europa ger.
            Likaså är jag övertygad om att ett sådant större energisystem
            leder till ökad försörjningstrygghet.
          </note>
          <note>
            Målet för regeringens elmarknadspolitik är att åstadkomma en
            effektiv elmarknad med väl fungerande konkurrens som ger en säker
            tillgång på el till internationellt konkurrenskraftiga priser.
            Att skapa ett näringsklimat som stärker svenska företags internationella
            konkurrenskraft, oavsett om dessa är industriföretag, elföretag
            eller tjänsteföretag, är högsta prioritet för mig.
          </note>
          <note>
            Den svenska klimat- och energiöverenskommelsen är den mest ambitiösa
            planen i världen i dag. Överenskommelsen ger mycket goda förutsättningar
            för en trygg energiförsörjning för industrin samtidigt som vi
            värnar klimatet.
          </note>
          <note type="speaker">
            Anf. 2 ALF ERIKSSON (s):
          </note>
          <note>
            Herr talman! Tack, näringsministern, för svaret.
          </note>
          <note>
            Visst har vi en avreglerad marknad; tillgång och efterfrågan
            styr till viss del priset. Problemet är att vi fortfarande under
            årets alla timmar har en för liten produktion för den nordiska
            marknaden. Det är därför som vi råkar ut för den marginalprissättning
            som sker på elenergi, det vill säga att det är den sista producerade
            kilowattimmen som bestämmer priset på elen i landet. Det råkar
            vara så att det är de fossila bränslena som har den högsta driftskostnaden,
            där kolkondensen ligger högst. Finns det kolkondens i systemet
            sätts priset utifrån den, och det innebär att det blir högre priser
            än vad som är befogat med tanke på att hälften av vår elproduktion
            kommer från vattenkraften, som har den lägsta driftskostnaden.
            Den gamla kärnkraften man får säga gammal i dag har också betydligt
            lägre kostnader. Det innebär att producenterna tjänar väldigt
            bra med pengar. Det är klart att man då vill behålla det här systemet.
          </note>
          <note>
            Problemet är att vi konsumenter och framför allt vår basindustri
            får betala. Industrin sålde för ett antal år sedan stora vattenkraftstillgångar
            det ångrar de säkert i dag. Vad jag förstår trodde man från industrins
            sida att staten aldrig skulle godta att dessa höga marginalvinster
            hamnade i kraftbolagens fickor. Man trodde naturligtvis att staten
            skulle ta in de övervinster som det blev, för övervinster blir
            det. När vi lägger skatt på fossila bränslen fungerar det här
            systemet så att kraftproducenterna tjänar ännu mer pengar. Skatten
            läggs på toppen på kostnaden för kolkondens, vilket innebär att
            man tar ut det högre priset även för vattenkraft, vindkraft och
            kärnkraft.
          </note>
          <note>
            Vi har möjlighet att slippa det här fenomenet eller i alla fall
            dämpa effekterna. Marginalkostnadsprincipen kommer att vara kvar,
            men vi kan ta bort det dyraste produktionssättet, nämligen kolkondensen.
            De utbyggnadsplaner som nu finns och de prognoser som Energimyndigheten,
            och för den delen också regeringen, visar innebär att vi får en
            rätt kraftig överproduktion och kan sälja energi. Men om vi då
            ser till att utvidga den marknaden så att vi spänner ut över hela
            Europa och låter hela Europa ingå i systemet kommer trots detta
            överproduktionen i Norden att bli styrd av kolkondenspriset i
            Tyskland.
          </note>
          <note>
            Anser näringsministern att det är befogat att vi ska ha dessa
            priser och äventyra vår basindustri?
          </note>
          <note type="speaker">
            Anf. 3 CARL B HAMILTON (fp):
          </note>
          <note>
            Herr talman! I riksdagsvalet 2010 kommer i just energifrågan
            två klara alternativ att stå mot varandra, eller rättare sagt
            ett klart alternativ mot en rödgrön röra. Nu vill jag gärna att
            interpellanten lyssnar noga.
          </note>
          <note>
            Maria Wetterstrand, som tillhör ett av de tre partier som ska
            ingå i vänsterkoalitionens regeringsalternativ, sade så här i
            lördags enligt Miljöpartiets egen hemsida: En rödgrön regering
            kommer efter nästa val att pröva möjligheten att stänga reaktorer.
            Läget har aldrig sett bättre ut än nu. Det kommer att vara både
            möjligt och rimligt, och Miljöpartiet kommer att driva detta hårt
            Det innebär alltså att Miljöpartiet kommer att vilja minska utbudet
            av elektricitet eller elproduktion i Sverige.
          </note>
          <note>
            Alf Erikssons parti vill dessutom avskärma den svenska marknaden
            från övriga Europa. Här kommer det alltså att vara två krafter
            som båda verkar för ett minskat utbud och en minskad flexibilitet
            på den nordiska och den svenska elmarknaden. Det kommer med naturnödvändighet
            att göra att priset på el blir högre.
          </note>
          <note>
            Vi kan ju tänka oss en rödgrön regering det kommer förhoppningsvis
            inte att inträffa där den ena falangen sitter och kräver att elproduktionen
            ska minska inom landet och den andra säger att vi dessutom ska
            omöjliggöra import, om så skulle behövas, från övriga Europa.
            Ja, kvar sitter då de stackars konsumenterna, industrin och inte
            minst basindustrin som kommer att erfara att priserna går upp,
            upp, upp. Och Miljöpartiet hurrar.
          </note>
          <note>
            Som sagt var: En rödgrön regering kommer efter nästa val att
            pröva möjligheten att stänga reaktorer, enligt Maria Wetterstrand.
            Hon tycker dessutom att läget aldrig har sett bättre ut än nu.
            Både industri och konsumenter månde bäva inför det regeringsalternativet.
          </note>
          <note>
            Nej, jag tror att just i den här frågan har alliansen ett väldigt
            övertag i trovärdighet, inte bara politiskt utan dessutom ekonomiskt,
            inför detta hemska öde som skulle kunna drabba Sverige med en
            regering som både vill minska den inhemska produktionen av el
            och vill minska möjligheterna att importera el från andra länder.
          </note>
          <note type="speaker">
            Anf. 4 Näringsminister MAUD OLOFSSON (c):
          </note>
          <note>
            Herr talman! Jag måste säga att jag har lite svårt att förstå
            frågan från Alf Eriksson, för det system vi har nu är i mångt
            och mycket det system som Socialdemokraterna själva har byggt
            upp. På den tiden trodde ni ju på både en nordisk elmarknad och
            en alleuropeisk elmarknad. Det var också den ståndpunkten ni drev
            på EU-nivå. Nu står Alf Eriksson här och låtsas inte kännas vid
            det här systemet över huvud taget. Nu pratar vi svensk basindustri,
            och då blir det en helt annan politik som får gälla.
          </note>
          <note>
            I andra sammanhang är jag här och diskuterar klimatfrågan, och
            då har vi några andra som ställer otroligt höga krav på att vi
            ska minska utsläppen här i Sverige. Det är ingen måtta på vilka
            krav ni kan ställa på svensk industri då. Och då är ni inte i
            närheten av att diskutera låga elpriser eller låga kostnader för
            svensk basindustri, utan då är det någonting helt annat.
          </note>
          <note>
            Det system som finns i dag tycker jag är bra, dels att det är
            en avreglerad elmarknad, dels att vi mer och mer försöker förstärka
            den nordiska elmarknaden. Det innebär att Svenska kraftnät nu
            har ökade möjligheter att bygga ut nätet inom Sverige men också
            i koppling till de nordiska grannländerna. Det gör att vi får
            en mycket effektivare elmarknad och att vi kan komplettera med
            våra energislag från respektive länder. När vi har bra med vattenkraft
            kan något annat land behöva hjälp från oss och vice versa. Vi
            kan också se att den vindkraftsutbyggnad som sker nu bidrar till
            en bra balans till vattenkraft och andra energislag. Det här är
            bra. Det är bra för en väl fungerande elmarknad.
          </note>
          <note>
            När ni socialdemokrater genomförde det här var väl aldrig tanken
            att ni skulle ha en statlig prispolitik. Åtminstone gav ni aldrig
            sken av det när ni satt i regeringsställning. Men nu får man nästan
            känslan av att ni skulle vilja sitta i regeringsställning och
            peka ut hur priserna ska vara till svensk basindustri.
          </note>
          <note>
            Jag tror på marknadsekonomin, också när det gäller det här. Det
            som är bra när man öppnar marknaden är att det är fler företag
            som kan konkurrera. Och får vi en väl fungerande nordisk elmarknad
            har vi också som kunder större möjligheter att köpa el från fler
            bolag än de få som vi har här i Sverige.
          </note>
          <note>
            Sedan skulle jag vilja veta vad som är ert besked till Baltikum.
            Den mest aktuella kabeln som finns nu är den till Baltikum, och
            den är jag uppvaktad om nästan varje vecka. De baltiska länderna
            har nämligen fått löfte om att om de stänger Ignalina ska vi andra
            ställa upp solidariskt och se till att det fungerar väl för dem.
            De har också en hemläxa att göra.
          </note>
          <note>
            Baltkabeln är den mest aktuella kabeln nu. Vad de baltiska länderna
            vill nu är att koppla ihop sig med den nordiska marknaden. Innebär
            interpellationen som Alf Eriksson ställer att ni säger nej till
            baltkabeln? Innebär det att ni ska säga till de baltiska staterna
            att ni inte vill ha med dem att göra, att de får klara sig bäst
            de vill? Innebär det att ni nu säger nej också till EU, att vi
            nu inte ska ha någon alleuropeisk elmarknad utan att vi på sin
            höjd ska ha en nordisk elmarknad? Kanske det är en svensk ni tänker
            er.
          </note>
          <note>
            Ni måste ge några svar och besked om vad som är er tanke i detta.
            Att ni kritiserar höga elpriser räcker inte. Människor som lyssnar
            till er vill ju veta vad ert alternativ är om nu regeringens är
            så dåligt. Alf Eriksson har chansen att här i talarstolen berätta
            vad som är ert alternativ. Jag tror att det är väldigt många som
            önskar få ett besked om detta.
          </note>
          <note>
            Till sist undrar jag: Om det nu är så att man kritiserar kolkraften
            och annat, vad är då ett bättre sätt än att bygga ut det förnybara
            och växla ut kolkondensen? Det är ju så vi måste göra. Och kan
            Sverige vara nettoexportör av ren och förnybar el, vad kan då
            vara ett bättre bidrag till Europas miljö än just det?
          </note>
          <note type="speaker">
            Anf. 5 ALF ERIKSSON (s):
          </note>
          <note>
            Herr talman! Vi har den nordiska marknaden och vi behöver, som
            näringsministern säger, en marknad som är lite större för att
            balansera en större andel förnybar energi, framför allt vindkraft.
            Det håller jag fullständigt med om. Men det finns ju gränser för
            det här behovet också. Det finns ingenting som säger att vi behöver
            en marknad som spänner över hela Europa, att vi i den kalla Norden
            ska vara nettoexportör av energi till det varma Sydeuropa. Det
            går liksom inte ihop.
          </note>
          <note>
            Näringsminister Maud Olofsson blundar för marginalprissättningens
            problematik när vi talar om det här. Vi har sagt att vi vill ha
            en nordisk elmarknad, och vi har en nordisk elmarknad. Vi har
            också sagt att av solidariska skäl bör vi ställa upp på baltkabeln.
            Det är ett klart besked. Men sedan räcker det, för det finns ingen
            anledning att i någon större omfattning knyta ihop oss för att
            importera el till dyra europeiska elpriser.
          </note>
          <note>
            Herr talman! Det är jobben det handlar om. Våra råvaror som vi
            förädlar i vår basindustri har varit och är till stor del förutsättningen
            för vårt välstånd. Vi har kunnat förädla våra råvaror på grund
            av att vi har haft billig energi. Det har kompenserat för vårt
            läge i förhållande till de stora exportmarknaderna ute i Europa.
            Vi har alltså längre väg att transportera produkterna än vad våra
            konkurrenter har. Därför behöver vi något på plussidan, och det
            har vi haft på energisidan, vilket kommer att raderas ut om utvecklingen
            med marginalprissättning utifrån de europeiska priserna ska fortsätta.
          </note>
          <note>
            Det finns två vägar att gå. Den ena är att vi använder våra råvaror,
            och dit räknar jag också energi, att vi förädlar dem så långt
            det är möjligt och säljer våra färdigförädlade produkter på marknaden.
            Det skapar jobb i landet. Det skapar det välstånd som vi behöver.
          </note>
          <note>
            En annan fråga är Vattenfalls ställning. Vattenfall tjänar i
            dag väldigt mycket pengar på just marginalprissättningen, och
            det gör naturligtvis också de andra kraftbolagen. Jag kan väl
            smälta att Vattenfall tjänar bra med pengar om man investerar
            dem i förnybar energi och följer de politiska riktlinjer som vi
            lägger fast bland annat här i Sveriges riksdag.
          </note>
          <note>
            Majoriteten har sagt att under innevarande mandatperiod ska Vattenfall
            inte säljas. Betoningen på innevarande innebär att det kan bli
            något annat om drygt ett år. Med dessa förutsättningar skulle
            en utförsäljning av Vattenfall innebära att vi inte fick ta del
            av de tillgångar som Vattenfall får på grund av marginalprissättningen.
          </note>
          <note>
            Hur blir det med Vattenfall under nästa mandatperiod om Maud
            Olofsson får sitta kvar?
          </note>
          <note type="speaker">
            Anf. 6 CARL B HAMILTON (fp):
          </note>
          <note>
            Herr talman! Alf Eriksson säger att det gäller jobben och basindustrin.
            Men ni ska ju regera ihop med ett annat parti som vill lägga ned
            hälften av elproduktionen i Sverige. Maria Wetterstrand säger
            att läget aldrig har sett bättre ut för att minska denna produktion.
          </note>
          <note>
            Då blir det precis som med jordgubbarna på sommaren. Är det ont
            om jordgubbar stiger priset. Det är samma sak här. Minskar utbudet
            av el kommer priset på el att stiga. Det är inte konstigt utan
            fullständigt naturligt och vanligt, vilket erfarenheten talar
            för.
          </note>
          <note>
            Alf Eriksson säger att det inte finns någon anledning att koppla
            ihop sig med övriga Europa och att det inte finns något som säger
            hela Europa. För det första bryter detta mot EU:s elmarknadsdirektiv.
            Den regering som Alf Eriksson vill ha kommer att bryta mot ett
            numera ganska centralt EU-direktiv. Det är alltså en ogenomförbar
            politik att snörpa av Norden.
          </note>
          <note>
            För det andra var ingen annan än Mona Sahlin en intensiv frihandlare
            på detta område. Ni har gjort ett lappkast efter valet 2006. Så
            sent som fyra månader före valet sade Mona Sahlin i ett svar till
            Hans Backman, Folkpartiet: Genomförandet av elmarknadsdirektivet,
            som alltså talar om fri handel med el, och skapandet av en inre
            marknad för el syftar till att ge positiva effekter för konkurrensen
            och därmed kunderna. Det är därför viktigt att direktivet implementeras
            i alla medlemsstater så att förutsättningar för en fullt fungerande
            och konkurrensutsatt inre marknad skapas.
          </note>
          <note>
            Vidare sade hon: Krav på att begränsa eller diskriminera export
            eller import av el förekommer inte på de många möten som jag som
            minister har med mängder av svenska företag och näringslivsföreträdare.
          </note>
          <note>
            Det är tydligen helt andra toner nu. En viss anpasslighet och
            populism kan jag ana.
          </note>
          <note type="speaker">
            Anf. 7 Näringsminister MAUD OLOFSSON (c):
          </note>
          <note>
            Herr talman! Jag tycker att det här är ett spel för galleriet.
            Ni sade ja till detta. Precis som Carl B Hamilton sade tycker
            Mona Sahlin dessutom att detta är bra. Ni har själva varit med
            och drivit igenom en alleuropeisk elmarknad och att Sverige ska
            finnas med på den.
          </note>
          <note>
            Ni säger ja till baltkabeln. Ja, det är den kabel som är aktuell.
            Polenkabeln är redan byggd. Den gav ni själva tillstånd till.
          </note>
          <note>
            Vi vill naturligtvis att de europeiska länderna ska kopplas samman.
            Försök, Alf Eriksson, att gå ut i Europa, med tanke på gaskris
            och annat, och säg: Vi socialdemokrater tycker inte att man ska
            koppla ihop Europa till en väl fungerande marknad.
          </note>
          <note>
            Säg det till Bulgarien, Polen, Ungern och de andra länderna!
            Jag tror inte att det är något populärt budskap. Ni kommer att
            få det svårt i EU-valrörelsen om stängda gränser är Socialdemokraternas
            valbudskap.
          </note>
          <note>
            Det är klart att vi måste ha en europeisk elmarknad som fungerar.
            Det är klart att det finns en gemenskap i att vi får en klimat-
            och energipolitik som fungerar i hela Europa. En viktig del i
            detta är en fungerande elmarknad.
          </note>
          <note>
            Alf Eriksson vet att om man har ett överskott tjänar man alltid
            på det. Det är tack vare att vi har gett tydliga besked och styrmedel
            till elproducenterna som vi har ett överskott just nu. Det innebär
            att vi har lägre elpriser än våra konkurrenter, bara tack vare
            det. Regeringens plan är att fortsätta detta. Fram till 2020 ska
            vi ha 25 terawattimmar förnybar energi som kommer in i vårt system.
            Det är klart att det spelar roll också för svensk basindustri.
          </note>
          <note>
            Det som också kommer att spela en viktig roll och som Alf Eriksson
            inte vill svara på är: Vad ger ni för besked till industrin när
            det gäller utsläppen och utsläppshandeln?
          </note>
          <note>
            De krav ni ställer på att minska utsläpp här i Sverige kommer
            dramatiskt att förändra svensk basindustris och svenska företags
            möjlighet att konkurrera. Ni tycker att de ska ha helt andra spelregler
            än de europeiska företagen. Ni har ännu inte presenterat listan
            över de styrmedel som ni kommer att behöva. Ni vill inte presentera
            den, framför allt inte före den 1 maj. Men när ni tvingas presentera
            hur ni ska minska utsläppen med så mycket som ni har sagt i er
            motion kommer det att innebära mycket höjda skatter och andra
            kostnader för att få igenom det. Nu finns det möjlighet att berätta
            vad det innebär för svensk basindustri.
          </note>
          <note>
            Vi har en ambitiös klimat- och energipolitik, men vi tycker också
            att den ska förenas med konkurrenskraft och bra möjligheter att
            skapa jobb här hemma. En fri nordisk elmarknad som kopplas ihop
            med Baltikum och en europeisk elmarknad är ett ypperligt sätt
            att förena en ambitiös klimatpolitik med en ambitiös energipolitik.
            Det är precis det som uppgörelsen går ut på.
          </note>
          <note type="speaker">
            Anf. 8 ALF ERIKSSON (s):
          </note>
          <note>
            Herr talman! Jag har ställt interpellationen till näringsministern.
            Jag kommer inte att beröra Carl B Hamiltons inlägg, för han är
            inte näringsminister. Hans uppfattning i energipolitiken är dock
            välkänd.
          </note>
          <note>
            Jag var på studiebesök på Vattenfalls försöksanläggning på Schwarze
            Pumpe i Tyskland för några veckor sedan. Man berättade att det
            skulle kosta 810 öre extra per kilowattimme om systemet att lagra
            koldioxid från kolkraft sattes i sjön. Vem får betala det om vi
            har marginalprissättning? Jo, det får den svenska konsumenten
            och basindustrin göra. Kostnaden läggs på vattenkraft, kärnkraft
            och så vidare. Är det rimligt att vi har ett sådant system när
            vi har fasat ut kol och satsar mycket på förnybara energimängder?
            Är det rimligt att vi ska betala för lagringen i Tyskland?
          </note>
          <note>
            Det enda svar jag får av näringsministern är att den gamla s-regeringen
            var med på detta system. Vi var med på den nordiska marknaden
            och vi var med om ett utbyte, men vi har aldrig varit med om att
            låta den europeiska elmarknaden styra priset i Sverige. Anser
            näringsministern att det är rimligt att vi ska ha ett system där
            marginalprissättningen riskerar att slå ut stora delar av svensk
            basindustri?
          </note>
          <note type="speaker">
            Anf. 9 MAUD OLOFSSON (c):
          </note>
          <note>
            Herr talman! Jag konstaterar att Alf Eriksson och Mona Sahlin
            är oense i denna fråga. Mona Sahlin är hederlig nog att stå upp
            för det den förra regeringen sade, men det kan ha att göra med
            att hon själv satt i regeringen. Hon var tillsammans med den övriga
            regeringen med om att säga ja till en europeisk elmarknad. Hon
            säger fortfarande att hon står bakom det, så Alf Eriksson har
            väl en del att göra i sitt eget parti.
          </note>
          <note>
            Det var dessutom den förra, socialdemokratiska regeringen som
            var ansvarig när Vattenfall köpte kolkraft i Tyskland, så båda
            dessa saker besluten om en europeisk elmarknad och inköp av kolkraft
            i Tyskland bär Socialdemokraterna ansvar för.
          </note>
          <note>
            Jag menar att det bästa sättet att få en ambitiös klimat- och
            energipolitik är att sätta upp höga och ambitiösa mål och att
            se till att svensk industri har samma konkurrenskraft som övrig
            industri. Därför kommer överenskommelsen i Köpenhamn att vara
            helt avgörande. Då får vi globala spelregler för globala företag;
            det är vad basindustrin är.
          </note>
          <note>
            Regeringen är inriktad på att vi ska klara en sådan uppgift.
            Det kommer att bli väldigt tufft. Jag hoppas att oppositionen
            inser vilken betydelse man har när det gäller att hjälpa regeringen
            med att åstadkomma en sådan sak. Jag tror att det råder bred enighet
            om detta.
          </note>
          <note>
            Vi behöver också bygga ut näten så att alla de som nu investerar
            i ny el- och energiproduktion verkligen kan distribuera den. Svenska
            kraftnät har fått möjlighet att öka ramarna för att kunna investera
            i mer elnät, både i Sverige och på en nordisk marknad.
          </note>
          <note>
            Om fler investerar blir det bättre konkurrens. Om fler investerar
            får vi lägre elpriser i förhållande till andra. Det är det som
            är vägen framåt, inte att stänga gränser. Det är en återvändsgränd,
            Alf Eriksson, att säga: Stäng gränserna.
          </note>
          <note>
            Ni har provat att stänga gränserna för människor. Prova inte
            det igen. Det är ingen framkomlig väg.
          </note>
          <note>
            Överläggningen var härmed avslutad.
          </note>
          <note>
            4 § Svar på interpellation 2008/09:410 om fossilgasutbyggnad
          </note>
          <note type="speaker">
            Anf. 10 Näringsminister MAUD OLOFSSON (c):
          </note>
          <note>
            Herr talman! Renée Jeryd har frågat mig om jag har övervägt vilka
            konsekvenser en storskalig naturgasutbyggnad kommer att få för
            den planerade utbyggnaden i Sverige av biokraftvärme och om jag
            har gjort beräkningar att Sveriges försörjningstrygghet skulle
            öka genom storskalig introduktion av naturgas i Sverige.
          </note>
          <note>
            Den 17 mars i år presenterade regeringen sin sammanhållna klimat-
            och energipolitik. Den innehåller bland annat en rad mycket ambitiösa
            mål till år 2020. Minst 50 procent av den energi som används ska
            vara förnybar, energianvändningen ska vara 20 procent effektivare
            och utsläppen av växthusgaser ska vara 40 procent lägre i den
            icke handlande sektorn. Regeringens långsiktiga prioritering är
            att avveckla fossila bränslen för uppvärmning och att få en fordonsflotta
            som är oberoende av fossila bränslen.
          </note>
          <note>
            Regeringens politik innebär att de fossila bränslenas konkurrenskraft
            begränsas. Svaren på Renée Jeryds båda frågor är därför nej. Eftersom
            vi inte planerar att ha någon storskalig utbyggnad av naturgas
            behöver vi heller inte analysera eller göra beräkningar utifrån
            detta.
          </note>
          <note type="speaker">
            Anf. 11 RENÉE JERYD (s):
          </note>
          <note>
            Herr talman! Det är första gången som jag står här i en interpellationsdebatt.
            Det känns både spännande och lite nervöst.
          </note>
          <note>
            Jag vill börja med att tacka ministern för svaret. Jag tycker
            bara att ministern har valt ett alltför enkelt svar genom att
            helt kategoriskt svara nej rakt av, utan att föra några längre
            resonemang om frågeställningarna.
          </note>
          <note>
            Är nej verkligen ett nej i den här frågan? Både ministern och
            regeringen har ju på senare tid ändrat vissa nej till ja, även
            sådana nej som alla trodde var definitiva och huggna i granit.
          </note>
          <note>
            I brödtexten till ministerns svar kan man läsa om långsiktiga
            prioriteringar och ett närmast fossilfritt samhälle. Dessutom
            hänvisas till regeringens sammanhållna klimat- och energipolitik.
            Det är utifrån den politiken och de energiutspel som gjordes innan
            propositionen lämnades som jag ställer mina frågor.
          </note>
          <note>
            I utspelen och i propositionen kan man läsa: Naturgas kan ha
            betydelse under en omställningsperiod. Infrastruktur för naturgas
            kan utvecklas på kommersiella villkor och på ett sätt som understöder
            en successiv introduktion av biobränslen.
          </note>
          <note>
            Det är just ordet kommersiell som är nyckelordet för mig. Som
            jag tolkar det är det okej bara det är kommersiellt. Marknaden
            ska styra. Marknaden ska lösa klimatkrisen åt oss politiker på
            ett kommersiellt sätt.
          </note>
          <note>
            Ordet kommersiell innebär för mig en öppning för större fossilberoende
            i Sverige och riskerar att förnybar kraftvärme baserad på biobränsle
            slås ut.
          </note>
          <note>
            Jag ställer min fråga igen: Ser inte ministern konsekvenserna
            för biokraftsutbyggnad med kommersiell utbyggnad av naturgas?
          </note>
          <note>
            Vi vet ju alla att hur användningen av biogasenergi i Sverige
            utvecklas framöver beror på en mängd faktorer. Samhällets värderingar
            av miljöfrågor och hur det omsätts i politiska styrmedel påverkar
            vilken roll bioenergin kommer att spela i energisystemen.
          </note>
          <note>
            Herr talman! Svensk Fjärrvärme beräknar att utan naturgasutbyggnad
            svarar biobränslen de närmaste åren för 33 terawattimmar av fjärrvärmebehovet.
            Med naturgasutbyggnad kommer det att bli endast 10 terawatttimmar.
            Förstår ministern konsekvenserna?
          </note>
          <note>
            Ökat beroende av naturgas innebär högre koldioxidutsläpp för
            Sverige. Om jag har förstått regeringen rätt är det ju detta som
            regeringen vill undvika eftersom man har satt upp målet att till
            år 2020 minska växthusgaserna med 40 procent.
          </note>
          <note>
            I denna fråga tycker jag att regeringen skickar dubbla signaler.
            Känslan är att regeringen inte fullt ut tar klimathotet på allvar.
            Man vågar inte fullt ut tro på en omställning till förnybart eftersom
            det är kommersiella intressen och inte politisk vilja som ska
            styra omställningen, trots alla politiska överenskommelser som
            gjorts här i Sverige, i EU och i FN. Marknaden, den kommersiella,
            ska styra arbetet för klimatet.
          </note>
          <note>
            Det är så jag tolkar regeringens öppning för kommersiella villkor
            för naturgasinfrastrukturen. Har jag tolkat det rätt?
          </note>
          <note type="speaker">
            Anf. 12 Näringsminister MAUD OLOFSSON (c):
          </note>
          <note>
            Herr talman! Låt mig först välkomna Renée Jeryd till interpellationsdebatten.
            Det är lite stökigt i början, men man kommer i gång.
          </note>
          <note>
            På den sista frågan, om tolkningen, är svaret nej. Det är därför
            jag svarar som jag gör. Det finns ingen anledning att spekulera
            i någon storskalig utbyggnad av naturgas av det enkla skälet att
            vi inte tänker oss någon sådan. Om Renée hade läst vidare i propositionen
            hade hon kunnat läsa: Några planer på en utvidgad storskalig utbyggnad
            av naturgas till hushåll och företag är inte aktuella i Sverige.
          </note>
          <note>
            När det gäller den rysk-tyska gasledningen står det: Av den ansökan
            som lämnats in av de kommersiella aktörer som står bakom den föreslagna
            rysk-tyska gasledningen framgår att någon grenledning till Sverige
            inte är aktuell.
          </note>
          <note>
            Vi har gett besked om detta. Det spelar ingen roll om Renée Jeryd
            försöker misstänkliggöra det vi säger. Vi tror inte på de fossila
            bränslena. Vi ska fasa ut dem. Har man satt ett ambitiöst mål
            på 40 procent minskade koldioxidutsläpp till år 2020 kan man inte
            börja introducera något som skulle öka utsläppen.
          </note>
          <note>
            Jag kan upplysa Renée Jeryd om att den inställning till gasledningar
            som finns beskriven är densamma som den socialdemokratiska regeringen
            tillsammans med Centerpartiet en gång förde till torgs, nämligen
            att det inte ska vara några statliga subventioner till gasnät.
            Det är det som menas med det som står om de kommersiella villkoren.
            Jag tror att det är sunt. Staten är inte intresserad och ska inte
            vara med och bygga gasledningar.
          </note>
          <note>
            Vår klimat- och energipolitik är den mest ambitiösa i världen.
            Den bygger på att vi ska bygga ut det förnybara.
          </note>
          <note>
            Man ska skilja på biobränsle och biogas. Den utveckling av biogas
            som vi ser nu är otroligt positiv. Det är mycket utveckling på
            landsbygden. Vi höjer anslagen och investeringsstöden till biogasanläggningar
            för att stimulera utvecklingen av den. Den kan komma att behöva
            infrastruktur. Det måste finnas möjlighet för kunderna att tanka
            sina bilar. Vi måste fundera över hur en effektiv infrastruktur
            ser ut för biogasen så att kunderna kan tanka de här bilarna och
            törs köpa dem.
          </note>
          <note>
            Jag tror att det finns mycket positivt att göra på biogasområdet.
            Det ska vi fortsätta med. Biobränslen kommer fortsatt att spela
            en helt avgörande roll för vår energiförsörjning, men det är en
            helt annan fråga.
          </note>
          <note>
            Biogasen kommer att vara betydelsefull. Vi kommer inte att ha
            någon storskalig utbyggnad av naturgasen.
          </note>
          <note type="speaker">
            Anf. 13 RENÉE JERYD (s):
          </note>
          <note>
            Herr talman! Svaret från ministern borde göra mig trygg, men
            trots den mest ambitiösa energipolitiken borde naturgasen, eller
            fossilgasen som den borde kallas, inte vara något annat än en
            parentes i svensk energipolitik. Den som tror att naturgasen kan
            vara ett alternativ när oljekällorna sinar blir besviken. Den
            fossila gasen räcker inte längre än oljan. Fossilgas orsakar samma
            klimateffekter som bensin och diesel.
          </note>
          <note>
            Flera offentliga utredningar har kartlagt att där naturgasledningar
            dras fram minskar marknaden för bioenergi. Den billigare fossilgasen
            konkurrerar ut den miljöanpassade men dyrare biogasen på de orter
            dit ledningarna dras.
          </note>
          <note>
            Vilka blir egentligen konsekvenserna av biokraftsutbyggnaden
            med en kommersiell utbyggnad av naturgasen?
          </note>
          <note>
            Den stora potentialen för biogasenergi är beroende av vilken
            efterfrågan det är på biobränslen och vad den kostar. Konsumenter
            tenderar att köpa det billigaste.
          </note>
          <note>
            Storskaliga investeringar kring fossilgas förhindrar utvecklingen
            av mer förnybara och icke klimatpåverkande energislag som biogas.
          </note>
          <note>
            Det sägs ibland att naturgasledningar även kan användas för transport
            av gaser som framställs ur biomassa. Jag har fått lära mig att
            det i praktiken är ganska orealistiskt. Volymerna av rötgas och
            deponigas är för små, och den termiska gasen håller fel kvalitet.
            Naturgas kan man använda på längre sträckor och biogas på kortare
            sträckor.
          </note>
          <note>
            Vi vinner alltså egentligen ingenting på att bygga ut infrastrukturen
            för naturgas om inte infrastrukturen kan användas även för biogas.
            Vem tror vi kommer att bygga två parallella system?
          </note>
          <note>
            Jag får hoppas att det som ministern säger är sant, alltså att
            vi ska låta naturgasen bli en mycket kortvarig parentes i den
            svenska energipolitiken och att det kommersiella inte ska styra.
          </note>
          <note>
            Min bedömning är att om vi gör en storskalig utbyggnad av naturgasnätet
            kommer det med största sannolikhet att ta marknadsandelar från
            biobränslen. Om vi tillåter en utbyggnad av naturgas och öppnar
            upp för intressenter som exempelvis Ryssland är det inte så lyckat
            med tanke på vad man kan se ute i Europa där Ryssland är en stor
            exportör av gas.
          </note>
          <note>
            Jag har ytterligare två frågor. Kan man verkligen lita på regeringen
            när det gäller att naturgasen är en parentes i energisystemet
            som skyndsamt ska fasas ut till förmån för biobränslen? Kan man
            lita på att bedömningen av naturgasledningar kommer att ske vid
            tillståndsprövningen och att det inte kommer att ske kommersiellt?
          </note>
          <note type="speaker">
            Anf. 14 Näringsminister MAUD OLOFSSON (c):
          </note>
          <note>
            Herr talman! Jag ska svara på de två sista frågorna. Kan man
            lita på regeringen? Självklart kan man lita på regeringen. När
            vi har formulerat den mest ambitiösa klimat- och energipolitiken
            i hela världen har vi gjort det därför att vi vill vara i den
            positionen.
          </note>
          <note>
            När det gäller tillstånd för gasledningar har vi samma position
            som den förra socialdemokratiska regeringen hade, nämligen att
            det ska vara tuffa miljövillkor och inget statligt stöd.
          </note>
          <note>
            Jag tycker att Renée Jeryd ska tänka på att i fråga om synen
            på en eventuell introduktion av naturgas, till skillnad från vad
            som gäller många andra energifrågor, finns det en väldigt bred
            enighet. Jag har därför lite svårt att se vem Renée Jeryd debatterar
            mot eftersom vi är helt överens om att naturgasen är ett fossilt
            bränsle. Eftersom vi har sagt att vi ska fasa ut de fossila bränslena
            har vi ingen anledning att se att naturgasen i så fall kommer
            in och ersätter något annat fossilt bränsle. Det är snarare så
            att den här regeringen förstärker insatserna när det gäller biogas.
          </note>
          <note>
            Jag vill återigen påpeka att det är skillnad på biobränslen och
            biogas. Biogas är det som jag hoppas att vi tankar i våra framtida
            traktorer och i våra framtida bilar. Men vi måste fundera ut hur
            vi får en bra infrastruktur, därför att de som nu producerar och
            de biogasanläggningar som växer fram måste nå fram till sina kunder
            och konsumenter. Du och jag som kanske får köpa en biogasbil måste
            också ha möjlighet att tanka. Det har varit problem till exempel
            här i Stockholmsområdet. Det har varit svårt att kunna tanka.
          </note>
          <note>
            Det kommer alltså att byggas ut biogasanläggningar som kommer
            att skapa jobb på landsbygden, och vi kommer att få ett mycket
            bättre kretsloppstänkande när det gäller att ta till vara en massa
            avfall. Biogasutveckling är därför någonting väldigt positivt,
            inte minst för svensk del.
          </note>
          <note type="speaker">
            Anf. 15 RENÉE JERYD (s):
          </note>
          <note>
            Herr talman! I och med att jag är från Västsverige vet jag hur
            utbyggnaden av biogas kan se ut. Vi i de västra delarna av Sverige
            är väldigt lyckligt lottade just när det gäller att ha många tankställen
            just för biogas.
          </note>
          <note>
            Det är genom att vara ledande i arbetet med att bryta olje- och
            gasberoendet som Sverige kan fungera som ett föredöme för andra.
            Vi kan skapa arbetstillfällen i Sverige genom att inte bygga in
            oss i mer olje- och gassatsningar. Genom fossilfria lösningar
            klarar vi inte bara klimatet utan även jobben, precis som ministern
            är inne på.
          </note>
          <note>
            Det handlar inte bara om biogas, utan vi kan också använda oss
            av biomassa som ett alternativ. Biomassan har vi i våra stora
            svenska skogar. Den behöver inte importeras. Vi bygger därför
            inte in oss i något importberoende.
          </note>
          <note>
            Då kanske lösningen inte är den som regeringen skriver i energipropositionen,
            nämligen att den svenska naturgasmarknaden ska vidareutvecklas
            så att en effektiv naturgasmarknad med fungerande konkurrens kan
            uppnås.
          </note>
          <note>
            Jag gör inte bedömningen att det är ekonomiska och kommersiella
            styrmedel som är det mest effektiva sättet att påverka den svenska
            naturgasanvändningen för att styra utvecklingen mot en större
            andel förnybar energi och mindre utsläpp av växthusgaser. Jag
            gör bedömningen att det är ekonomiska och politiska styrmedel,
            till exempel klimatinvesteringsbidrag, Klimp, som kan styra utvecklingen
            mot en större andel förnybart och mindre utsläpp av växthusgaser.
          </note>
          <note>
            Herr talman! Jag har hört ministerns svar, och jag är glad över
            att hon har svarat, men jag är inte riktigt nöjd med svaren.
          </note>
          <note type="speaker">
            Anf. 16 Näringsminister MAUD OLOFSSON (c):
          </note>
          <note>
            Herr talman! Jag tror att Renée Jeryd och jag är mer överens
            i denna fråga än i många andra frågor.
          </note>
          <note>
            Det är viktigt att sätta upp tydliga mål. Där har regeringen
            sagt att vi ska ha en fossilfri fordonsflotta till 2030. Det är
            ett mycket ambitiöst mål, och alla länder som hör det säger att
            det är mycket intressant att vi gör detta.
          </note>
          <note>
            Men vi måste göra det enkelt för kunder och konsumenter att köpa
            detta. Vi måste ha en infrastruktur som fungerar. Det måste finnas
            tankställen, det måste finnas fordon och det måste finnas demonstrationsanläggningar.
            Regeringen tillför en massa resurser för att åstadkomma detta.
          </note>
          <note>
            Jag tror att vi kan vara en förebild, som Renée Jeryd säger,
            på detta område precis som på många andra områden.
          </note>
          <note>
            Det finns ett annat styrmedel som är väldigt viktigt, och det
            är koldioxidskatten. Den visar sig styra mot helt rätt saker.
            Den innebär att koldioxidutsläppen beskattas, att man styr bort
            från det som vi inte vill ha, nämligen ökade koldioxidutsläpp,
            och att det nya stimuleras fram.
          </note>
          <note>
            Socialdemokraterna har varit lite tveksamma i sin syn på koldioxidskatten,
            vilket jag beklagar eftersom det kanske är det mest effektiva
            styrmedel som vi har.
          </note>
          <note>
            Men jag hoppas att vi framöver kommer att se en ökad utveckling
            när det gäller just biogasen, och jag tror att det kommer att
            ske. Jag invigde en anläggning i Falkenberg nyligen, och jag vet
            att man i Västsverige är mycket duktig på detta. Men det finns
            stora svarta fläckar i Sverige. Vi kan därför göra mycket mer.
          </note>
          <note>
            Jag hoppas också att vi kan utveckla teknik och teknologi som
            vi kan exportera. Det är nämligen många länder som skulle behöva
            producera biogas från sitt avfall och annat som man har i ett
            samhälle.
          </note>
          <note>
            Jag är därför mycket positiv till allt detta som sker, och jag
            tror att vi kan förenas i den synen.
          </note>
          <note>
            Sedan tror jag att Renée Jeryd kan lita på regeringen i detta
            sammanhang.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 2008/09:458 om polisresurser i år
          </note>
          <note type="speaker">
            Anf. 17 Justitieminister BEATRICE ASK (m):
          </note>
          <note>
            Herr talman! Thomas Bodström har frågat mig när jag avser att
            ta initiativ för att få polisens ekonomi i balans.
          </note>
          <note>
            Regeringen har precis lagt fram förslag till riksdagen om att
            polisen ska tillföras ytterligare 150 miljoner kronor under 2009.
            Vad gäller polisens budgetbehov i övrigt har jag flera gånger
            tidigare besvarat frågor från Thomas Bodström. Regeringen kommer
            att återkomma till riksdagen i budgetpropositionen för 2010 och
            närmare redovisa vilka ytterligare resurstillskott och åtgärder
            som krävs för att finansiera polisens verksamhet. Den utbyggnad
            av polisens kapacitet och den verksamhetsutveckling som pågår
            sedan några år tillbaka ska fortsätta som planerat. Dessutom genomförs
            ett omfattande effektiviseringsarbete inom polisen för att säkerställa
            att de resurser som regeringen tillför polisen används på ett
            ännu mer effektivt sätt.
          </note>
          <note type="speaker">
            Anf. 18 THOMAS BODSTRÖM (s):
          </note>
          <note>
            Herr talman! Vi hörde Maud Olofsson säga att man kan lita på
            regeringen. Jag lyssnade inte på den debatten från början. Jag
            ska därför inte uttala mig om det i detta sammanhang. Men en sak
            kan jag säga: Man kan i alla fall inte lita på regeringen när
            det gäller rättsväsendet. Där är det på följande sätt.
          </note>
          <note>
            Före valet sade man att det minsann skulle ske en storsatsning,
            att det skulle tillföras nya medel och att det skulle bli så bra
            i kampen mot brottsligheten. Moderaterna sade 2005 att om man
            bara vann valet skulle det bli 1 miljard mer än det som Socialdemokraterna
            satsade.
          </note>
          <note>
            Då ska vi komma ihåg att vid den tiden var ekonomin i balans.
            Då var budgeten i balans. Det behövdes egentligen inte mer pengar,
            utan vi såg till att satsningen på 4 000 poliser som utbildades
            under den förra mandatperioden också finansierades. Hela poängen
            med om det blir fler poliser är att man också finansierar det.
            Annars kan man säga att vi ska ha 100 000 poliser, 500 000 poliser
            eller 70 000 poliser. Det spelar ingen roll. Poängen är att om
            man ska öka antalet poliser ska man också finansiera det. Men
            så är det inte.
          </note>
          <note>
            En budget i balans har vänts nedåt. Det är inte, i varje fall
            inte enbart, finanskrisens fel, utan det här moraset inom rättsväsendet
            startade långt innan. Redan förra året såg vi att rättegångar
            ställdes in, att vittnen fick vänta, att målsägande som hade råkat
            ut för brott inte i tid fick den rättegång som de hade blivit
            lovade samt att människor som var misstänkta för brott fick vänta
            ytterligare, med försämrad rättssäkerhet som konsekvens. Det blev
            följden av den moderata satsningen på polisen och rättsväsendet.
          </note>
          <note>
            Det är riktigt att jag flera gånger har frågat om detta, men
            frågan är så viktig för våra medborgare. Vi har ju sett hur det
            här faller månad för månad och vecka för vecka. Det är till och
            med så, Beatrice Ask, att varje morgon du vaknar har underskottet
            ökat med ytterligare ett par miljoner. Det är naturligtvis inget
            bra facit för dig i ditt arbete med att bekämpa brottsligheten.
            Man kan bolla med miljoner, miljarder och sådant. Egentligen säger
            det ingenting, utan det är konsekvensen som är det allvarliga.
          </note>
          <note>
            Det som sker nu under år 2009 är att de civilanställda blir färre.
            Vi har hört om exempel som man om det inte vore så allvarligt
            skulle skratta åt, nämligen att det inte finns utrustning till
            polisen i Mellansverige. Från ett län där har det rapporterats
            att yngre poliser som kommer in får ta äldre polisers utrustning.
            Det trodde man ju inte var möjligt.
          </note>
          <note>
            Anledningen till att jag flera gånger har frågat om detta är
            att vi ändå trott att det kanske skulle komma lite pengar. För
            dem som inte känner till det kan jag säga att underskottet är
            1 miljard . Aldrig någonsin har underskottet sammanlagt i rättsväsendet
            varit uppe i de siffror vi nu ser. I det läget kommer det, säger
            Beatrice Ask, 150 miljoner, samtidigt som det alltså är ett underskott
            på 1 miljard! Därför vill jag förstås ställa frågan: Hur ska polisen
            nu göra?
          </note>
          <note>
            Vanmakten är stor. Besvikelsen är också stor, och desperationen
            växer. Det är till och med så att man anklagar regeringen rätt
            eller fel kan inte jag avgöra för uteblivna löften när brott begås
            uppe i norra Sverige. Det är en oerhört allvarlig anklagelse som
            nu riktas mot regeringen och Beatrice Ask för att ha orsakat den
            här situationen. De vill gärna ha ett svar. Det hjälper jag gärna
            till med genom den här interpellationsdebatten.
          </note>
          <note>
            Vad ska man alltså göra för att kunna klara sin verksamhet nu
            när underskottet vuxit så mycket att man på möten diskuterar pengar
            i stället för att diskutera hur brott ska klaras upp?
          </note>
          <note type="speaker">
            Anf. 19 HENRIK VON SYDOW (m):
          </note>
          <note>
            Herr talman! Den här diskussionen har förts vid ett flertal tillfällen
            här. Jag tycker att justitieministern är tydlig nu. Det har hon
            också tidigare varit. Företrädare för polisen har uppvaktat riksdagens
            justitieutskott och fört den här diskussionen. Också de har varit
            mycket tydliga om att det finns en kontroll över polisens ekonomi.
          </note>
          <note>
            Vi har också noterat, vilket jag tror uppmärksammats i debatten
            här, att polisen ute i landet nu faktiskt vänder sig mot de svartmålningar
            av verksamheten som här och där förekommer.
          </note>
          <note>
            Med detta sagt ska man också vara tydlig om att det finns stora
            utmaningar för den svenska polisen utmaningar som handlar om att
            den organiserade gränsöverskridande brottsligheten nu växer i
            omfattning. Vi ser också att ungdomar i särskilt utsatta områden
            söker sig till gängbildning och ungdomskriminalitet. Dessutom
            ser vi ett alltför omfattande kvinnovåld. Det här är de utmaningar
            som polisen står inför.
          </note>
          <note>
            Förutsättningarna för att möta de här hoten är i flera avseenden
            nu bättre än någonsin tidigare. Vi går ju från 17 000 poliser
            till 20 000 poliser under denna mandatperiod.
          </note>
          <note>
            Jag tycker att det är just detta som den rättspolitiska debatten
            i större utsträckning borde handla om. Det kommer alltså fler
            och fler poliser. Förutsättningarna är nu bättre och anslagen
            högre än någonsin tidigare. Då kan också vi från politiskt håll
            ställa högre krav på en högre grad av effektivitet i polisens
            verksamhet.
          </note>
          <note>
            Vi har sett att polisen tidigare har rapporterat om att våldsbrotten
            utomhus nu minskar. Utvecklingen beträffande den brottsbanan är
            bruten. Det planar ut, eller minskar i alla fall, i det avseendet.
            Möjligen är det ett första tecken på att fler poliser nu börjar
            ge resultat och möjligen även ett första tecken på att det som
            var en nationell satsning mot just den här brottsligheten också
            ger resultat.
          </note>
          <note>
            Följer man polisens arbete ser man att polisen nu aviserar en
            ny nationell satsning, denna gång riktad mot just ungdomsbrottslighet
            och då just i de utsatta områden där vi ser tendenser till gängbildningar
            och till en ökad organiserad brottslighet alldeles uppenbart bland
            unga människor.
          </note>
          <note>
            Fokus här kommer att vara på att fler förundersökningar ska inledas,
            och samtliga ska bli slutförda fortare.
          </note>
          <note>
            Det är ett otroligt viktigt arbete som vi nu har ett utrymme
            för, som det nu finns förutsättningar för. Det vore förstås intressant
            att höra justitieministerns kommentarer till detta. Utgångspunkten
            måste ju vara att vi med fler poliser kan ställa högre krav på
            effekten av deras arbete.
          </note>
          <note>
            När vi pratar om ungdomsbrott är det det vet vi många faktorer
            som spelar roll: att det finns en bra skola, att det finns en
            framtidstro och att det finns jobb. Men det är klart att polisen
            är en nyckel när det gäller att komma åt unga människor i utsatta
            stadsdelar som behöver en positiv kontakt med samhället. Att det
            nu är fler poliser och fler som känner i varje fall känner igen
            en polis i de utsatta stadsdelarna kan, tror jag, spela en ohyggligt
            positiv roll när det gäller att bekämpa just ungdomsbrottsligheten.
          </note>
          <note>
            Justitieministern får gärna kommentera den senaste nationella
            satsningen mot ungdomsbrottsligheten.
          </note>
          <note type="speaker">
            Anf. 20 Justitieminister BEATRICE ASK (m):
          </note>
          <note>
            Herr talman! Thomas Bodström använder siffror på ett väldigt
            oseriöst sätt. Nu påstås det att vi i år har det största underskottet
            någonsin. Det är inte sant. Vi har nu bara prognoser; utfallet
            har vi ännu inte sett.
          </note>
          <note>
            Vidare kan jag konstatera att polisens anslagsförbrukning 2009
            för närvarande beräknas innebära en förbrukning på 4,5 procent
            över anslagsnivån. År 2000, Thomas Bodströms första år som justitieminister,
            låg polisens förbrukning på 4,45 procent över anslaget året innan,
            så här är det egentligen inte fråga om några märkligheter.
          </note>
          <note>
            Vi har aldrig gjort någon hemlighet av att polisen i år använder
            en del av det utrymme som man kan få via anslagskrediten och av
            att det måste fyllas ut. Jag har redovisat i mitt svar här, och
            har också tidigare kommenterat det, att det kommer att ske i samband
            med budgeten för år 2010.
          </note>
          <note>
            Thomas Bodström använder också tekniken att prata om hur många
            miljarder som har gått till rättsväsendet och gör sig lustig över
            de 150 miljonerna till polisen. Man kan leka med siffror och storheter,
            men om man jämför olika delar kan det bli hur konstigt som helst.
            De 150 miljonerna till polisen är välkomna och kommer att kunna
            användas på ett bra sätt. Det är inga konstigheter med det.
          </note>
          <note>
            Inte heller är det korrekt att vi nu har färre civilanställda;
            det beror på vad man jämför med. Under de senaste åren har antalet
            civilanställda inom polisen ökat. Den nedgång som man kan se under
            innevarande år och som möjligen kan prognostiseras framöver beror
            inte på en minskad andel av budgetskäl utan på att det ändras
            i verksamheten. Det tror jag att inte ens Socialdemokraterna har
            någonting emot.
          </note>
          <note>
            Man kan fundera över hur viktigt det är med effektivitetskrav
            och med den genomlysning som regeringen har satt i gång och med
            kraft genomför under detta år. Jag tror att det är viktigt. Jag
            tycker också att vi ser resultat av vårt effektivitetsarbete.
            Jag har noterat att Domstolsverket i sin årsredovisning för förra
            året skriver: Under året som har gått har domstolarnas satsningar
            och insatser mot överbalanserna till slut gett ordentligt resultat
            trots en kraftig motvind i form av snabbt ökande måltillströmning.
          </note>
          <note>
            Av redovisningen framgår också att samtliga domstolsslag har
            förbättrat omloppstiderna under år 2008. Trots att vi har en kraftig
            tillväxt av antalet ärenden börjar vi alltså få upp farten, bland
            annat tack vare aktiva poliser och att poliserna blir fler. Det
            ger resultat. Naturligtvis kommer det att vara ansträngande för
            hela rättsväsendet, men det hela är ändå någonting som är oerhört
            positivt och en del av det syfte som vi har med den satsning som
            vi har varit så tydliga om.
          </note>
          <note>
            Sedan har vi de allvarliga problemen som rör ungdomskriminalitet
            och hur ungdomar dras in i olika sammanhang.
          </note>
          <note>
            Jag vill gärna säga att den kraftiga ökning av antalet poliser
            som alliansregeringen har satt som en punkt på agendan under den
            här mandatperioden och som vi kommer att genomföra är betydelsefull.
            Ska man arbeta långsiktigt för att förebygga och ingripa mot ungdomar
            som begår brott måste det finnas poliser närvarande.
          </note>
          <note>
            Mot bakgrund av det moras som Thomas Bodström pekar på och som
            hans partikamrater älskar att tala om konstaterar jag att polisstyrelsen
            i Stockholm i dag tänker besluta om att öppna tio nya poliskontor
            utöver dem man redan har öppnat. Det säger någonting om verkligheten
            kontra den svartmålning som Thomas Bodström ägnar sig åt.
          </note>
          <note type="speaker">
            Anf. 21 THOMAS BODSTRÖM (s):
          </note>
          <note>
            Herr talman! Jag blir ofta beskylld av Beatrice Ask för att göra
            svartmålningar. Hon säger att det är mitt fel att det skapas oro.
          </note>
          <note>
            Jag blev anklagad för det 2007 också, när jag sade att det var
            kris i polisens organisation. Det är en totalt öppen konflikt
            mellan länspolismästare och rikspolischef, sade jag 2007. Jag
            stod i den här talarstolen och sade: Nu får du ta tag i det här,
            Beatrice Ask, annars kommer det här att sluta i kaos! Nej, nej,
            nej, det är fel, sade Beatrice Ask, det är inte alls någon oro
            eller oordning här.
          </note>
          <note>
            Ett par dagar senare avgick rikspolischefen. Så var det med den
            svartmålningen!
          </note>
          <note>
            År 2008 sade jag, före finanskrisen: Om inte saker och ting görs
            nu kommer det att sluta i ekonomisk kris! Nu har vi den.
          </note>
          <note>
            Jag hoppas och tror att alla de som jobbar i polisstyrelser runt
            om i landet får höra dig säga att man skär ned på antalet civilanställda
            för verksamhetens skull. Det är inte sant, Beatrice Ask. Det är
            av ekonomiska skäl. Du kommer att få problem om du säger det gentemot
            polisstyrelserna. Det går inte att säga det här och hoppas att
            man slipper träffa dem. Mitt råd till dig är: Säg inte det, för
            det är helt enkelt inte sant. Man gör det av ekonomiska skäl.
          </note>
          <note>
            Beatrice Ask säger att det fanns ett underskott när jag började
            som justitieminister 2000. Det skulle man då kunna jämföra med
            dagens situation. Det blir lite larvigt om vi ska stå och jämföra
            varandra. Det blir navelskåderi. Men om du nu ändå tar upp den
            tråden kan jag svara att det är riktigt att jag övertog polisen
            med ett underskott. Då var det Socialdemokraterna och Moderaterna
            tillsammans som hade gjort besparingar, så där kan vi inte skylla
            på varandra.
          </note>
          <note>
            Skillnaden är att jag övertog ett stort underskott och lämnade
            över ett överskott i polisens ekonomi till dig 2006. Vad händer?
            Jo, det här överskottet har redan nu övergått till ett underskott.
            Som det ser ut framöver kommer underskottet bara att växa. Det
            är sanningen. Jag övertog ett underskott och lämnade över ett
            överskott. Du övertog ett överskott och lämnar ifrån dig ett underskott
            så småningom. Men, som sagt, vi ska inte stå och jämföra varandra.
            Det tror jag att det finns minimalt intresse hos medborgarna att
            lyssna till.
          </note>
          <note>
            Det intressanta är att man kommer tillbaka till frågan om fler
            poliser. Visst har det blivit fler poliser. Det var 16 000 när
            jag började. Sedan var det knappt 18 000 17 600 om vi nu ska hålla
            på och räkna. Man är nu på väg mot 20 000. Vi tycker att det är
            jättebra att det blir 20 000 poliser, men bara om det är finansierat.
            Annars är det fullständigt meningslöst, för då kommer det bara
            att dras ned framöver.
          </note>
          <note>
            Dessutom: Om annan verksamhet blir lidande, så att utredningarna
            blir liggande, som de blir nu runt om i Sverige, är det ingen
            mening med att vi har poliser. Om poliser ska göra arrestvakternas
            jobb, vilket också sker runt om i Sverige nu, är det ingen mening
            med att det blir fler poliser. Det var väl inte därför vi skulle
            utbilda poliser, för att de skulle göra skrivbordsarbete eller
            stå som arrestvakter? Det var väl inte det vi skulle ha fler poliser
            till? Hela tanken var att poliser skulle göra polisers arbete.
          </note>
          <note>
            Det går inte att bara säga att vi håller på med effektiviseringar
            och sådant. Säg i stället: Det här ska vi göra för att kunna använda
            pengarna bättre! Sanningen är att det egentligen inte i första
            hand är ett ekonomiskt problem, trots underskotten. Det är passiviteten
            när det gäller att göra saker och ting som är det stora problemet.
          </note>
          <note>
            Vi har en stor majoritet här inne i riksdagen för att man ska
            gå från 21 myndigheter till 1 myndighet inom polisen. Med det
            läge som vi ser nu, om vi ser hur lite pengar du fick på ditt
            område i den senaste budgeten, är det inte dags att tänka om,
            så att vi går från 21 myndigheter till 1 myndighet? Då kan vi
            spara massor av pengar och dessutom komma överens i en fråga där
            jag tror att vi tycker lika.
          </note>
          <note type="speaker">
            Anf. 22 HENRIK VON SYDOW (m):
          </note>
          <note>
            Herr talman! Det är bra att Thomas Bodström ser och synliggör
            de nya poliser som kommer på bred front under det här året. Det
            tillhör inte vanligheterna att Socialdemokraterna säger detta
            och också säger att det är bra. Det har snarare verkat som någon
            form av idé från socialdemokratiskt håll att ifrågasätta polissatsningen,
            att döma av vad som står i landsortspressen i Sverige. Det i sin
            tur, på tal om svartmålning, leder till att polisledningar får
            svara på verklighetsbilder från socialdemokratiskt håll som inte
            stämmer.
          </note>
          <note>
            Polismästare Håkan Sandahl från Skaraborg skriver i Skaraborgs
            Allehanda i mars i ett svar på en artikel från socialdemokratiska
            riksdagsledamöter: Artikelförfattarna skriver att de känner Skaraborg
            och att de vet att det inte tillkommit några fler poliser där.
            Detta uttalande förvånar mig som chef för polisen i Skaraborg.
            Sedan jag tillträdde för snart två år sedan har det skett en kontinuerlig
            ökning av antalet poliser. Då var vi 300 poliser. I skrivande
            stund är vi 327.
          </note>
          <note>
            Det är fler i dag, vill jag påstå, eftersom det är just det här
            året som vi verkligen kan se att detta kommer. Det är välkommet
            om vi alla, också från oppositionens sida, börjar synliggöra poliserna,
            för det ger utrymme och möjlighet att från politiskt håll ställa
            högre krav.
          </note>
          <note>
            Vi pratade om ungdomsbrottsligheten tidigare. Det är samma sak
            med kvinnovåldet. Det handlar om att inte bara öka antalet poliser
            utan också öka kunskapen hos poliserna och i hela rättsväsendet
            om hur man minskar kvinnobrott och om hur man har ett bra bemötande
            mot dem som har fallit offer för kvinnovåld. Detta är förstås
            också en otroligt viktig uppgift. Om justitieministern hinner
            får hon gärna kommentera också det arbetet hos polisen.
          </note>
          <note type="speaker">
            Anf. 23 Justitieminister BEATRICE ASK (m):
          </note>
          <note>
            Herr talman! Jag tänkte hålla mig till det som interpellationen
            handlar om, polisens ekonomi. Det finns en tendens till att så
            fort vi börjar prata om det och jag börjar svara vill Thomas Bodström
            helt plötsligt prata om något annat.
          </note>
          <note>
            Jag är förvånad över att Thomas Bodström utgår från att Rikspolisstyrelsens
            och polismyndigheternas redovisningar är falska. Jag skulle alltså
            ha fel underlag. Det var ungefär vad som sades. När de säger att
            de inte drar ned på vissa typer av tjänster och genomför förändringar
            på grund av ekonomiska problem utan av andra skäl skulle jag alltså
            inte tro dem. Jag tror att det är helt fel utgångsläge för en
            minister. Jag måste ändå kunna lita på en myndighet, och det gör
            jag.
          </note>
          <note>
            Det är inte heller så att myndigheterna inte redovisar de förändringar
            och neddragningar som man behöver göra. Det blir mindre utbildning.
            Det blir självklart en del saker man inte kan göra. Men man får
            inte göra som Thomas Bodström gör och utgå från att allting bara
            är elände. Det är klart att en del av de nytillkommande poliserna
            på några håll det är verkligen inte över hela landet får vara
            arrestvakter. Det är inte dåligt. Det är till och med bra ibland
            att ha erfarenheten av att möta människor i den situationen och
            ta del av det polisiära ansvar som det innebär. Det behöver inte
            vara dåligt.
          </note>
          <note>
            Skrivbordsarbete? Ja, det är mycket skrivbordsarbete oavsett
            om vi har civilanställd personal eller poliser inom myndigheterna.
            Men skälet, vad är det? Fundera lite över det! Jo, anledningen
            är att den administrativa hanteringen och informationstekniken
            har lyst med sin frånvaro.
          </note>
          <note>
            Det är möjligt att Thomas Bodström lyckades lämna över en budget
            i balans. Men det var bland annat på grund av att man inte hade
            hanterat ett antal stora problem. Vi hade väldigt många nedläggningar
            av polisstationer. Vi hade kommuner, hela städer, utan närvarande
            polis. Och vi har fortfarande en informationsstruktur och teknik
            inom polisen som ingen annan verksamhet i Sverige skulle vilja
            ha.
          </note>
          <note>
            Det är brokigt och dåligt skött. Det är fortfarande så att när
            poliserna griper någon ute på stan får de ägna timmar åt att åka
            tillbaka så att någon får knattra maskin eller i bästa fall skriva
            in på en dator. Moderniseringen och reformeringen av informationsarbetet
            och det administrativa arbetet som behövs i moderna myndigheter
            hade ni inte haft tid att ägna er åt. Vi har tagit tag i frågan
            och lyft in det hela i ett ganska omfattande projekt som en liten
            del av det effektiviseringsarbete som pågår.
          </note>
          <note>
            Det är skräp att man behöver ägna så mycket tid, energi och resurser
            åt att bara skriva in saker eller ta tid med att i onödan vara
            någon annanstans än där människor behöver polisen. Det krävs en
            modernisering. Det är fullkomligt obegripligt för de flesta att
            poliser fortfarande inte har en dator med sig ute i bilen eller
            var de nu är så att de snabbt kan skriva in det mest väsentliga.
            Det är rätt uråldrigt. Vi är tvingade att ta tag i detta, och
            på sikt ger det en effektivisering. Det finns mycket som pågår
            som är viktigt och som leder framåt.
          </note>
          <note>
            Nu öppnar vi också verksamheter. Vi har fler människor ute nära
            medborgarna. Det märks på många håll. Det finns några kommuner
            som är oerhört glada för den kraftfulla satsning som vi gör mot
            organiserad brottslighet samtidigt som vi öppnar poliskontor och
            får polisiär närvaro. Jag kan ta Svenljunga som ett exempel på
            där situationen i dag är betydligt bättre än vad den var när Thomas
            Bodström styrde detta.
          </note>
          <note type="speaker">
            Anf. 24 THOMAS BODSTRÖM (s):
          </note>
          <note>
            Herr talman! Är det inte fantastsikt, kära åhörare! Vi har en
            justitieminister som varit minister i tre år. Vad gör hon så fort
            hon blir pressad? Jo, hon talar om vad Socialdemokraterna gjorde
            förra mandatperioden. Ni kanske inte har varit här tidigare, men
            jag kan lova att det är så i varenda debatt. Du är född oppositionspolitiker,
            Beatrice Ask. Du talar bara om vad motsidan ska göra, till och
            med när du själv har ansvaret. Jag tror att det är ett stort misstag.
          </note>
          <note>
            Visst kan vi ha en historisk diskussion om vad som är gjort och
            borde ha gjorts bättre. Var det någonting som vi satsade på var
            det just den tekniska utvecklingen. Men det är inte det intressanta.
            Jag skulle aldrig någonsin drömma om att säga att allt vi gjorde
            var rätt. Det kunde naturligtvis ha gått ännu bättre. Men det
            vi gjorde var att se till att de satsningar som gjordes finansierades.
          </note>
          <note>
            Nu är det 2009 och drygt ett år kvar till valet, och du talar
            fortfarande om vad som hände under förra mandatperioden. Det är
            väl mycket viktigare att tala om vad som sker i dag och vad som
            kanske ska ske under nästa mandatperiod. Annars tror jag att vi
            kommer att få ännu färre åhörare i riksdagen.
          </note>
          <note>
            Du säger att det inte är ekonomin som är skälet till att antalet
            civilanställda minskar och att vi måste kunna lita på polisens
            rapporter. Nämn ett enda län i Sverige som nu inte sparar genom
            minskning av antalet civilanställda. Nämn ett enda av de 25 länen,
            och vi ska skriva till det tillsammans och fråga om det är sant
            eller inte.
          </note>
          <note>
            Runt om i hela landet sparar man nu, och vanliga poliser får
            göra civilanställdas jobb. Om du inte kan nämna något kan du gå
            tillbaka och läsa konsekvensbeskrivningarna från de olika länen
            om vad de får göra om man inte får pengar. Det fick man inte,
            och det är verkligheten.
          </note>
          <note>
            Slutligen säger du att jag tar upp andra saker än ekonomin. Det
            är poängen. Det är saker och ting man måste göra. Det är effektivisering
            man måste göra, och det är därför som jag här kom med förslag
            om att göra 21 myndigheter till 1. Om du inte kopplar ihop ekonomin
            och hur man kan effektivisera kommer underskottet bara att växa
            och växa.
          </note>
          <note type="speaker">
            Anf. 25 Justitieminister BEATRICE ASK (m):
          </note>
          <note>
            Herr talman! Jag beskriver vad vi gör. Vi ökar antalet poliser,
            och vi vill ha fler poliser i yttre tjänst. Vi fullföljer det
            också i budgethänseende.
          </note>
          <note>
            Jag har i mitt svar beskrivit att vi under detta år använder
            anslagskrediten samtidigt som vi gör en ordentlig effektivitetsanalys
            av polisens verksamhet. Det gör vi för att få fram de bättre modeller
            och strukturer som kan behövas för att pengar ska användas till
            rätt saker.
          </note>
          <note>
            Det är ingen hemlighet att alliansregeringen har tillfört polisen
            en ansenlig och varaktig ökning av budgeten på över 1 miljard
            under de två första åren. Det är naturligtvis en kraftig ökning.
          </note>
          <note>
            Vi kommer att återkomma till den finansiering som behövs för
            att klara uppgifterna när vi har gjort genomlysningen totalt.
            Det är precis det som jag har beskrivit.
          </note>
          <note>
            Jag nämner några relevanta jämförelser, eftersom Thomas Bodström
            tycks ha glömt allting som har gällt tidigare. Han tycks inte
            heller komma ihåg hur budgetarbetet går till i Regeringskansliet
            och riksdagen. Vi har en ordning där budgeten läggs fram och antas
            på hösten. Det är precis så vi kommer att göra nu.
          </note>
          <note>
            Jag kan givetvis inte svara för vad som händer däremellan i den
            meningen att de förhandlingar, det underlag och den bearbetning
            av prognoser som görs är en del av den diskussion som vi måste
            ha med Finansdepartementet och andra för att så småningom landa
            i ett förslag som är bra. Vi återkommer till riksdagen med det,
            och vi kommer att redovisa skälen för förslagen.
          </note>
          <note>
            Enligt polisens prognoser görs det neddragningar av civil personal.
            Det är helt korrekt i förhållande till hur det har varit till
            exempel förra året. Men ändå är det så att man år 2009 och 2010
            räknar med att ha fler civilanställda inom polismyndigheterna
            än vad vi hade vid ingången av mandatperioden.
          </note>
          <note>
            Att man växlar kategorier anställda över tid är inte särskilt
            ovanligt och inte heller särskilt bekymmersamt. Jag vore glad
            om det vore så att vi hade obegränsade resurser, men det har aldrig
            någon verksamhet.
          </note>
          <note>
            Sedan återkommer Thomas Bodström till organisationsfrågor. Det
            löser saker när det gäller ekonomin men först på väldigt lång
            sikt. Moderaternas inställning i organisationsfrågan är väl känd.
            Jag har svarat på den frågan i andra sammanhang.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 2008/09:459 om Ekobrottsmyndigheten
          </note>
          <note type="speaker">
            Anf. 26 Justitieminister BEATRICE ASK (m):
          </note>
          <note>
            Herr talman! Thomas Bodström har frågat mig vilka åtgärder jag
            avser att vidta för att Ekobrottsmyndigheten ska ha tillräckliga
            resurser för att kunna arbeta effektivt.
          </note>
          <note>
            Kampen mot ekonomisk brottslighet är en viktig fråga för regeringen.
          </note>
          <note>
            Inom rättsväsendet har Ekobrottsmyndigheten en central roll i
            arbetet med att bekämpa ekobrott. För 2009 har myndigheten tillförts
            20 miljoner kronor, och hösten 2008 infördes en ny organisation
            som ger möjlighet att ytterligare utveckla och effektivisera bekämpningen
            av ekobrott.
          </note>
          <note>
            Under 2008 har Ekobrottsmyndigheten förbättrat sina verksamhetsresultat
            på flera områden i jämförelse med föregående år. Antalet lagförda
            ärenden ökade, och den totala ärendebalansen minskade. Dessutom
            förkortades genomströmningstiden för ärendena med 32 procent till
            sex månader.
          </note>
          <note>
            En stor del av myndighetens resurser användes för utredning och
            lagföring. Myndigheten arbetar också aktivt med metodutveckling
            för att frigöra resurser för utredning av de mer komplicerade
            och allvarliga ekonomiska brotten.
          </note>
          <note>
            En viktig förutsättning för att ekobrottsbekämpningen ska vara
            framgångsrik är att myndigheterna samverkar med varandra, med
            näringslivet och berörda organisationer.
          </note>
          <note>
            Tillsammans bedriver myndigheterna ett aktivt arbete för att
            bekämpa ekobrott. Regeringen anser att samarbetet är mycket positivt
            eftersom det medför att flera ekobrott kan förebyggas, upptäckas
            och lagföras. Samverkan mellan myndigheterna ökar även möjligheterna
            att spåra, säkra och återföra utbyte av brott.
          </note>
          <note>
            Den ekonomiska brottsligheten ska bekämpas med kraft, och regeringen
            följer självfallet noga utvecklingen på området.
          </note>
          <note type="speaker">
            Anf. 27 THOMAS BODSTRÖM (s):
          </note>
          <note>
            Herr talman! Tack för svaret! Ekobrottsmyndigheten är liksom
            alla andra myndigheter i kris på det sättet att den inte kan göra
            sitt arbete ordentligt. Nu råkar det vara så att jag arbetar som
            advokat också. Det är väldigt intressant att höra din beskrivning
            av hur det ser ut, Beatrice Ask. Jag arbetar själv praktiskt ute
            på fältet och får höra från poliser och åklagare. Jag kan säga,
            för att uttrycka mig milt, att det du säger inte stämmer med vad
            polis och åklagare säger.
          </note>
          <note>
            Jag tror att du skulle tjäna på att inte bara besöka myndigheten
            med det slags besök där man dricker kaffe och äter rulltårta.
            Du borde verkligen sätta dig in i: Hur går det till i ärendet?
            Hur kommer det sig att man säger: Vi kan inte utreda det här,
            för vi har inte folk och har fått minska antalet anställda? Det
            är så verkligheten ser ut.
          </note>
          <note>
            Jag vill ändå försöka att vara positiv här och komma med konkreta
            förslag. Därför ska jag ge ett konkret förslag som jag undrar
            om du tycker är bra. En sak som kan minska arbetet för Ekobrottsmyndigheten
            och åklagarna över huvud taget, och det kommer vi in på strax,
            är om man skulle begränsa överklaganderätten för åklagarna, det
            vill säga införa prövningstillstånd på åklagarnas sida och inte
            bara för de tilltalade när det gäller de mindre brotten.
          </note>
          <note>
            Då skulle man naturligtvis spara många resurser, och man skulle
            kunna koncentrera sig på de mest allvarliga brotten. Det skulle
            också vara en rättviseprincip. Vi tog det första steget. Nu har
            ni chans att ta det andra steget. På så sätt skulle man alltså
            spara resurser samtidigt som det skulle bli mer rättvist. Detta
            är ett förslag.
          </note>
          <note>
            Ett annat förslag är att man ser till att samarbetet mellan polis
            och åklagare blir bättre. Jag tycker att det vore intressant att
            höra om det finns ytterligare konkreta förslag, inte bara svepande
            formuleringar om att vi ska samverka mer och effektivisera. Både
            du och jag och alla andra ministrar har sagt så i alla tider,
            och jag tror att alla har gjort förbättringar. Men det är inte
            det som är poängen, utan man behöver konkreta och tydliga förslag
            på lagändringar eller på myndighetsstyrning som gör att vi kan
            använda pengarna bättre.
          </note>
          <note>
            Nu har jag kommit med ett förslag, och det vore intressant att
            höra om också du kan komma med något förslag som i framtiden gör
            att man inte behöver se den konsekvens man ser nu, nämligen att
            utredningarna blir liggande.
          </note>
          <note type="speaker">
            Anf. 28 Justitieminister BEATRICE ASK (m):
          </note>
          <note>
            Herr talman! För det första är det alldeles uppenbart att den
            ekonomiska lågkonjunkturen och den internationella finanskrisen
            innebär ökade risker för olika typer av ekobrott, också väldigt
            komplicerade sådana.
          </note>
          <note>
            Det gör att vi måste ha speciellt fokus på Ekobrottsmyndigheten.
            I samband med att jag och regeringen beslutade att vi inte skulle
            lägga ned Ekobrottsmyndigheten vilket utreddes på uppdrag av den
            förra regeringen var vi tydliga med att Ekobrottsmyndigheten skulle
            vara en specialistmyndighet som framför allt skulle kunna koncentrera
            sig på de allvarligaste brotten.
          </note>
          <note>
            Det där är ett utvecklingsarbete som kommer att ta tid och där
            det finns en rad åtgärder man kan vidta. Det är inte helt enkelt
            i alla frågor, men den allmänna inriktningen är vi helt överens
            om. Den måste naturligtvis fortsätta.
          </note>
          <note>
            Det är också viktigt att myndigheten blir bättre och bättre på
            att utveckla förmågan att både utreda och lagföra olika typer
            av brott. Det har gjorts förändringar inom Ekobrottsmyndigheten
            som jag tror är bra i det avseendet. I dag har man knutit till
            sig finansiella experter och annat, vilket är alldeles nödvändigt
            för att få rätt underlag i olika frågor.
          </note>
          <note>
            Jag tror också att man i samarbete med andra brottsbekämpande
            myndigheter inom ramen för den nationella underrättelsetjänsten
            vid rikskrim och de regionala underrättelsecentrumen i storstäderna
            kan använda sin kompetens mer. Men man får också till sig kunskaper
            som gör att verksamheten blir effektivare. Just nu pågår arbetet
            med att bygga upp motsvarande underrättelsecentrum på ytterligare
            fem platser i landet, vilket jag tror är betydelsefullt.
          </note>
          <note>
            Ekobrottsmyndigheten har lagt ned ett ansenligt arbete på att
            bli duktigare på att aktivt försöka ta tillbaka vinster av grov
            organiserad brottslighet, vilket är betydelsefullt för det arbete
            vi bedriver mot denna brottslighet.
          </note>
          <note>
            Som framgick av mitt svar har myndigheten under hösten 2008 och
            därefter genomgått en intern omorganisation för att förbättra
            och effektivisera verksamheten. Jag tror att det fortfarande finns
            en del som återstår att göra. Man har infört en del processer
            för att hantera mindre komplicerade ärenden, mängdärenden, för
            att på det sättet få över mer av kraften till de svårare ärenden
            som Thomas Bodström pekade på. Jag tycker att det är en bra inriktning.
          </note>
          <note>
            När det gäller ekonomin arbetar man med att försöka se till att
            resurserna används mer till den operativa verksamheten. Man har
            också minskat på det som är mer administrativa kostnader under
            de senaste åren. Arbetet är alltså på gång. Jag tycker att det
            är oerhört centralt. Man har fokus på verksamhetsutvecklingen.
          </note>
          <note>
            Man kan konstatera att ett problem för Ekobrottsmyndigheten är
            det jag sade inledningsvis, nämligen att inflödet av ärenden är
            kraftigt. Myndigheten hade förra året en ökning med 8 procent
            vad gällde ärenden. Men ett ärende kan innefatta mer än en brottsmisstanke.
            Man kan säga att antalet brottsmisstankar ökar ännu mer om det
            är en ökning med 75 procent i jämförelse med 2007. Ärendena har
            blivit betydligt mer komplicerade och svårhanterliga. Mer än hälften
            av de ärenden som kommer in till myndigheten är just de här komplicerade
            ärendena, så det är helt klart att vi måste vidta åtgärder.
          </note>
          <note>
            Vi kommer att arbeta konkret med detta, men innan vi är färdiga
            med förslag kommer jag naturligtvis inte att redovisa dem.
          </note>
          <note type="speaker">
            Anf. 29 THOMAS BODSTRÖM (s):
          </note>
          <note>
            Herr talman! När vi träffas här kan du väl försöka svara på enkla,
            konkreta frågor, Beatrice Ask. Det här är ju det enda ställe vi
            för debatter på eftersom du inte vill föra dem någonstans utanför
            riksdagen.
          </note>
          <note>
            Jag ställde bara en enkel konkret fråga, nämligen den om prövningstillstånd
            för åklagarna. Det är en fråga som är högaktuell ute bland dem
            som arbetar på fältet. Det vore intressant om du kunde svara på
            den frågan. Är det aktuellt, och tycker du att det är en bra idé?
            Då kan vi genomföra detta tillsammans, och det är ju alltid bra
            när man kan arbeta över partigränserna för att bekämpa brottsligheten.
          </note>
          <note>
            En annan sak är att arbeta inte bara över partigränserna, utan
            också över landgränserna. Därför ställer jag nu en annan fråga,
            inte minst med tanke på att vi snart har ordförandeskapet här.
            Det är en fråga som du säkert känner till i grunden och som har
            diskuterats mycket nu i EU, i Sverige, på Ekobrottsmyndigheten
            och på andra ställen. Det handlar om att många, många miljoner
            jag kanske inte ska säga miljarder göms undan, bland annat i Liechtenstein.
            Det finns ett avtal mellan andra länder och Liechtenstein, men
            inte med Sverige. Vi har haft de här diskussionerna uppe tidigare.
            Är det aktuellt att nu initiera ett sådant avtal? Det borde vara
            ganska enkelt med tanke på att det finns andra länder som har
            det och inte minst med tanke på den fördel som det innebär att
            inneha ordförandeskapet.
          </note>
          <note>
            Jag ställer alltså två konkreta frågor. Den ena gäller åklagarens
            prövningstillstånd i Sverige. Den andra gäller avtalet med Liechtenstein.
          </note>
          <note type="speaker">
            Anf. 30 GUNNAR ANDRÉN (fp):
          </note>
          <note>
            Herr talman! Jag begärde ordet i denna debatt för att försöka
            få en kompletterande vinkel på frågan.
          </note>
          <note>
            Skatteutskottet besökte i förra veckan Skatteverket och fick
            bland annat en intressant beskrivning av den organiserade ekonomiska
            brottsligheten. Det är en sak. En annan sak är de mycket komplicerade
            och svårgenomträngliga skatteupplägg av olika slag som finns.
            Det framfördes en synpunkt som var bekymmersam från det svenska
            Skatteverket. Det är ju ofta deras utredningar som ligger bakom
            vilka tillslag och åtal som Ekobrottsmyndigheten så småningom
            kan genomföra. När man har lärt upp kvalificerade handläggare
            inom Skatteverket för att genomskåda de, ofta internationella,
            skatteupplägg som finns ser man nämligen en tendens att kvalificerade
            medarbetare i det svenska statsverket får attraktiva bud från
            advokatbyråer, revisionsbyråer och eventuellt andra om att byta
            sida och medverka till dessa skatteupplägg på den andra sidan.
            Det är enligt Skatteverkets chef ett icke obetydligt bekymmer
            när man ska bekämpa den ekonomiska brottsligheten.
          </note>
          <note>
            Jag har hört rapporteras om av Carl B Hamilton, som besökte OECD
            för bara någon vecka sedan, att Sverige mycket framgångsrikt har
            medverkat till att bekämpa de skatteparadis som finns i världen.
            Vi har numera också stöd från Amerikas förenta staters president.
            Man kan beräkna att de skatteparadis som hitintills har funnits
            kan försvinna inom ett antal år.
          </note>
          <note>
            Frågan är: Hur klarar vi att ha kvar de kvalificerade medarbetare
            som finns bland annat i Skatteverket och troligen också men jag
            är mindre säker på det i Ekobrottsmyndigheten så att de inte går
            till andra verksamheter?
          </note>
          <note>
            Min fråga till Beatrice Ask är: Finns det någon annan väg än
            att använda en friare lönesättning än den man för närvarande har
            möjlighet att disponera för de olika specialinsatserna? Finns
            det något annat sätt att hålla kvar den kompetens som man själv
            bygger upp inom till exempel Skatteverket för att komma åt det
            som jag tror är Thomas Bodströms, Beatrice Asks, min och alla
            andras övergripande önskan, nämligen att komma åt de här skatteuppläggen?
            Skattefiffel och skatteplanering gränsar ibland till grova skattebrott.
          </note>
          <note>
            Jag tror också att det finns en annan orsak till att det är angeläget
            att slå till mot detta. Den här typen av verksamhet göder annan
            grov kriminalitet. Det som jag tror att svenska folket är mest
            irriterat över är att det förekommer utpressningssituationer och
            liknande. Det göds av att vi inte klarar av att vara effektiva
            i hanteringen av den ekonomiska brottsligheten.
          </note>
          <note type="speaker">
            Anf. 31 Justitieminister BEATRICE ASK (m):
          </note>
          <note>
            Herr talman! Jag är väldigt glad över att Thomas Bodström lyfter
            fram ordförandeskapet. Detta är viktiga frågor, och det blir de
            inte minst mot bakgrund av den finansiella kris som råder. Vi
            har haft ett par allmänna diskussioner bland ministerkollegerna
            om de konsekvenser för rättsväsendet som de ekonomiska bekymren
            kan leda till. Man kan tänka sig att det kommer en del intressanta
            förslag på den nivån.
          </note>
          <note>
            Förverkandefrågorna är viktiga. Jag har haft glädjen att se till
            att vi i svensk lagstiftning har gjort verktyg av det man har
            beslutat om på EU-nivå. Inom våra myndigheter pågår det ett intensivt
            arbete för att använda utvidgat förverkande på ett mer effektivt
            sätt. Det är inte så att poliser och andra med automatik vet hur
            man ska göra och hur det ska se ut.
          </note>
          <note>
            Det är alldeles riktigt att det finns ett antal länder som använder
            sig av mindre nogräknade personer eller som ger luckor i systemet.
            Det är framför allt våra finansministrar som diskuterar den frågan
            mycket. Frågan om situationen i Liechtenstein och på andra ställen
            har diskuterats i flera omgångar. Med de avtal som tecknas förs
            också en diskussion om att rätta till uppenbara brister i deras
            regelverk. Det är en ganska tuff diskussion, men den har inte
            legat på mitt bord.
          </note>
          <note>
            Den finansiella krisen innebär också en del möjligheter för brottsbekämpningen
            i den krassa meningen att det är en hel del människor med kunskap
            när det gäller skattelagstiftning och framför allt när det gäller
            företagsamhet och finansiell sektor som inte är lika dyra att
            anställa. Det var vissa svårigheter för Ekobrottsmyndigheten,
            som interpellationen handlar om, att rekrytera den typen av kompetens,
            vilket var helt nödvändigt för att man skulle kunna arbeta med
            en del ärenden. Så småningom lyckades man med detta, men det är
            klart att den situation som råder på arbetsmarknaden just nu gör
            att möjligheterna för brottsbekämpande myndigheter att skaffa
            sig den typen av kompetens är något bättre än tidigare. Dessutom
            finns det ett intresse i den samverkan som vi har med andra myndigheter
            i den här GOB-satsningen. Det visar sig att en samverkan mellan
            Kronofogdemyndigheten, Försäkringskassan, Skatteverket och polisen
            i vid mening är väldigt effektiv.
          </note>
          <note>
            När det gäller det konkreta förslag om prövningstillstånd hos
            åklagare som Thomas Bodström tar upp kan jag ärligt säga att departementet
            inte har diskuterat det. Det finns väl anledning att titta på
            det. Det är det svar som jag har fått. Däremot har vi, som jag
            sade tidigare i mitt inlägg, ett par förslag på gång. De är inte
            riktigt färdiga än men de kommer naturligtvis att presenteras.
            De kommer att göra att möjligheterna att fokusera mer på de viktigaste
            frågorna när det gäller ekobrottsbekämpningen blir lite bättre.
          </note>
          <note type="speaker">
            Anf. 32 THOMAS BODSTRÖM (s):
          </note>
          <note>
            Herr talman! Det är roligt att du lyfter upp förverkande som
            exempel på något som har genomförts, Beatrice Ask. Ett minimum
            av hederlighet borde kanske innebära att man säger att det faktiskt
            var vi som satte i gång det. Men låt oss glädjas åt att den socialdemokratiska
            och den borgerliga regeringen faktiskt har haft en samsyn på detta.
            Jag tycker att det kan vara en poäng i diskussionen att man ibland
            startar en sak och sedan fullföljs det av andra och att man är
            helt överens om det. Frågan är om det räcker. Jag tror att man
            kanske behöver gå längre. Vi har en aspekt som gör att det inte
            går att gå hur långt som helst, nämligen att det kan äventyra
            enskilda personers rättssäkerhet. Det kan helt enkelt vara så
            att man förverkar egendom som inte bör förverkas. Men låt oss
            glädjas åt att det här var ett balanserat lagförslag som ger polis
            och åklagare större möjligheter samtidigt som en hög rättssäkerhet
            upprätthålls. Där är vi helt överens. Det kan vara värt att sägas
            även i denna typ av debatter.
          </note>
          <note>
            Jag uppfattade inte riktigt om jag fick svar på frågan om Liechtenstein.
            Jag skulle därför vilja ställa en konkret fråga som avslutning.
            Kommer du att driva att också Sverige kommer att ha ett avtal
            med Liechtenstein som gör att information kan lämnas på samma
            sätt som nu har diskuterats mellan Schweiz och de andra EU-länderna?
            Det skulle vara någonting som Sverige har stor fördel av. Våra
            brottsbekämpande myndigheter skulle bli överlyckliga. I slutändan
            är det skattebetalarna som annars får betala priset. Det är min
            avslutande konkreta fråga.
          </note>
          <note type="speaker">
            Anf. 33 Justitieminister BEATRICE ASK (m):
          </note>
          <note>
            Herr talman! Avslutningsvis vill jag säga att vi har tillfört
            Ekobrottsmyndigheten ökade resurser. Det pågår ett effektiviseringsarbete
            och en metodutveckling som är helt nödvändiga. Det visar sig att
            det ger resultat för den myndigheten, som interpellationen handlade
            om.
          </note>
          <note>
            Jag tror inte heller att reglerna för och tillämpningen av förverkanden
            så här långt är tillräckligt bra för att vi ska vara nöjda. Det
            kan finnas svårigheter i regelverket och också i tillämpningen.
            Som jag sade tidigare är det nödvändigt för myndigheterna att
            utveckla sätt att använda reglerna på som ger resultat. Det finns
            ingenting som är så effektivt när det gäller en viss typ av brottslighet
            som att kapa vinsterna, och det måste vi bli bättre på.
          </note>
          <note>
            Vi kommer att få anledning att återkomma till frågan om Liechtenstein
            med anledning av Schengenassocieringen. Jag har inte mer att säga
            i den frågan just i dag.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 2008/09:460 om effektivisering av
            åklagarnas arbete
          </note>
          <note type="speaker">
            Anf. 34 Justitieminister BEATRICE ASK (m):
          </note>
          <note>
            Herr talman! Thomas Bodström har frågat mig vilka initiativ jag
            avser att ta för att ge åklagare större utrymme att effektivisera
            sitt arbete.
          </note>
          <note>
            En central del av regeringens styrning av rättsväsendet de kommande
            åren handlar om ökad effektivisering och minskad belastning för
            myndigheterna. Inom Justitiedepartementet pågår för närvarande
            ett arbete där målsättningen är att identifiera och föreslå åtgärder
            som kan bidra till detta. Som ett led i effektiviseringsarbetet
            kommer regeringen inom de närmaste månaderna att presentera ytterligare
            åtgärder som tar sikte på ökad effektivitet och förbättrad samverkan
            mellan de brottsbekämpande myndigheterna.
          </note>
          <note>
            Uppgifter från Åklagarmyndigheten visar att ärendeinflödet ökar
            varje år och att den ökningen kommer att fortsätta. Mer än hälften
            av de ärenden som inkommer till åklagarna är mängdbrottsärenden.
            Det är viktigt att myndighetens handläggning av dessa ärenden
            effektiviseras ytterligare så att det skapas större utrymme för
            åklagare att hantera de mer omfattande eller komplicerade ärendena.
          </note>
          <note>
            Åklagarmyndigheten har själv ett ansvar för att utveckla arbetsformer
            och arbetsmetoder för att uppnå en högre effektivitet i verksamheten.
            I den rapport som Ekonomistyrningsverket (ESV) redovisade i februari,
            utifrån regeringsuppdraget att utreda om Åklagarmyndighetens interna
            styrning och kontroll säkerställer ett effektivt resursutnyttjande,
            framhåller ESV att den interna styrningen och kontrollen inom
            Åklagarmyndigheten kan förbättras för att säkerställa att resurserna
            används mer effektivt. Åklagarmyndigheten har precis redovisat
            vad myndigheten avser att vidta för åtgärder med anledning av
            rapporten. Justitiedepartementet kommer noga att följa Åklagarmyndighetens
            effektivitets- och utvecklingsarbete utifrån detta.
          </note>
          <note>
            Sammanfattningsvis pågår inom Justitiedepartementet en rad insatser
            för att på olika sätt möjliggöra ytterligare effektiviseringar
            hos de brottsbekämpande myndigheterna. Dessa insatser kommer att
            presenteras inom de närmaste månaderna.
          </note>
          <note type="speaker">
            Anf. 35 THOMAS BODSTRÖM (s):
          </note>
          <note>
            Herr talman! Förra hösten träffade jag en åklagare från Skåne.
            Han berättade att bara på hans kammare hade man under några veckors
            tid ställt in sju rättegångar. Bakom de här sju rättegångarna
            finns det människor som har fått vänta länge och som har sett
            fram emot att äntligen få komma till rättegång, men det ställs
            in därför att det inte finns resurser.
          </note>
          <note>
            Detta var före finanskrisen, men det var en verklighet våren
            2008. Den ekonomiska krisen som då var inom Åklagarmyndigheten
            består på många sätt. I dag kommer man inte till skott. Jag hade
            som advokat ett ungdomsmål där det tog nästan två år från att
            brottet begicks till rättegången. Det är en katastrof för en 16-åring,
            både när det gäller det 16-åriga brottsoffret och den 16-åriga
            kille som var misstänkt för det här brottet. Så får det inte gå
            till.
          </note>
          <note>
            Problemet är just att man inte har tillräckliga resurser. Vi
            vet att det inte bara handlar om att ge mer pengar, utan man ska
            komma med konkreta förslag för att det här ska kunna förbättras.
            Det finns sådana. Jag gav ett förslag nu om prövningstillstånd
            som drastiskt skulle förbättra situationen inom Åklagarmyndigheten.
            Det är inte säkert att alla åklagare faktiskt skulle gilla det,
            men situationen skulle förbättras på det sättet att man skulle
            kunna få ut betydligt mer av de pengar som finns.
          </note>
          <note>
            Jag ska komma med ytterligare några konkreta förslag, men jag
            vill bara först säga att det som står i interpellationssvaret
            inte räcker: Som ett led i effektiviseringsarbetet kommer regeringen
            inom de närmaste månaderna att presentera ytterligare åtgärder
            som tar sikte på ökad effektivitet och förbättrad samverkan mellan
            de brottsbekämpande myndigheterna.
          </note>
          <note>
            Den typen av interpellationssvar försökte man sig kanske på även
            på min tid och säkert innan dess, men det säger ingenting. Vi
            vill ha de konkreta förslagen. Det är de som ger effekt, och det
            är på så sätt man håller budgeten.
          </note>
          <note>
            Jag kan nu ge ytterligare ett par förslag. Det handlar bland
            annat om att inte låta förundersökningar gå mellan polis och åklagare
            så många gånger. Låt polisen utreda betydligt fler enkla förundersökningar!
            Det är inte särskilt svårt att leda en förundersökning i ett erkänt,
            mindre brott.
          </note>
          <note>
            Ett ytterligare förslag är: Se till att få till en effektivare
            möjlighet för åklagarna till åtalsunderlåtelse när det gäller
            ekobrott. I dag är det på det sättet att man kanske har fem olika
            brottsmisstankar och så tar det fem år att utreda dem. Det innebär
            att straffet blir samma som man kanske skulle ha haft efter ett
            eller två år med en eller två av de här olika misstankarna. Ju
            längre tid som går, och dessutom med den risk som det till och
            med är att det strider mot Europakonventionen, innebär de här
            rättegångarna bara mer arbete och större kostnader.
          </note>
          <note>
            Här är två olika, konkreta förslag i stället för bara samverkan
            och effektiviseringar och allt sådant där. Här är två konkreta
            förslag som jag skulle vilja höra vad du, Beatrice Ask, tycker
            om. Låt polisen göra fler förundersökningar och se till att vi
            får större möjlighet för inte minst Ekobrottsmyndigheten, som
            vi diskuterade i den förra interpellationsdebatten, men också
            andra åklagarkammare att använda sig av åtalsunderlåtelse för
            att få en snabbare och effektivare brottsbekämpning.
          </note>
          <note type="speaker">
            Anf. 36 Justitieminister BEATRICE ASK (m):
          </note>
          <note>
            Herr talman! Först vill jag hålla med Thomas Bodström om en sak,
            och det är att interpellationssvar ibland är fruktansvärt tråkiga.
            Men jag kan säga att det ibland beror på hur frågan ser ut, för
            interpellationer brukar vara väldigt rapsodiska och allmänt hållna.
            Då är det klart att man inte heller får den stuns i svaret som
            man begär. Mer genomarbetade interpellationer däremot, där man
            kanske skisserar på en fråga eller en tanke som man har, kan ju
            få en beredning som ger betydligt intressantare svar och en mer
            intellektuell diskussion än den vi har mellan varven. Det handlar
            alltså om givande och tagande, men jag håller med om att det naturligtvis
            alltid går att göra mycket bättre, och jag försöker också svara
            på frågor.
          </note>
          <note>
            När det gäller de här konkreta förslagen som vi kommer att komma
            med inom en vecka eller så är det klart att jag inte kan presentera
            dem innan jag vet att det är ja på alla frågor från andra intressenter.
            Däremot kan jag säga att jag helt delar uppfattningen att polisen
            borde kunna leda en del förundersökningar som man inte leder i
            dag. Det är absolut nödvändigt.
          </note>
          <note>
            Det finns en hel del annat att göra. Jag tycker att Thomas Bodström
            är på några av dem, och det är väldigt bra, för det visar också
            att erfarenheterna från fältet är viktiga att ha med i arbetet.
            Jag gör också den här typen av besök även om jag inte har något
            yrkesarbete i den delen som Thomas Bodström har.
          </note>
          <note>
            Det är förskräckligt när det tar två år mellan att en ung person
            begår ett brott och att man kan få en dom. Det är lika förskräckligt,
            måste jag säga, när det tar ett och ett halvt till två år innan
            ungdomar får påföljder inom ungdomstjänsten. När man är ute och
            möter ungdomstjänsten ser man att det görs ett ambitiöst arbete
            för att kunna erbjuda en bra och viktig påföljd för ungdomar som
            har uppenbara problem eller har begått ett brott. Inom ungdomstjänsten
            möter man ungdomar som ett och ett halvt år senare har ändrat
            sitt liv totalt. De kanske har förlovat sig, är på väg att tentera
            på universitetet och är helt andra personer än de som begick brottet.
            Då är oftast insatserna rätt meningslösa, för ungdomarna har redan
            rätat ut problemen. Samtidigt möter man också väldigt många som
            har fortsatt en kriminell livsstil och kanske skaffat sig ännu
            fler och ännu större problem.
          </note>
          <note>
            Det här är en utmaning som vi måste arbeta med, och jag har regeringens
            uppdrag att i ett projekt som rör unga lagöverträdares problematik
            komma med en rad förslag. Vi kommer med ett par paket i det arbetet,
            och det är alldeles nödvändigt.
          </note>
          <note>
            För egen del vill jag säga att när det gäller tiden från brott
            till påföljd behövs det ett antal snabbspår, det är det ingen
            tvekan om. Jag är rätt imponerad av det arbete man bedriver exempelvis
            i Skärholmen där man inte sätter sig ned och väntar på hela rättsprocessen
            utan där man inom 24 timmar tar kontakt med den unge och dennes
            föräldrar och går igenom vad som har hänt, vad anklagelsen är
            och vilka saker som kommer att hända framöver. I många fall lyckas
            man räta upp de här ungdomarna i tid. Det handlar visserligen
            i många fall om ungdomar under 15 år, men inte bara.
          </note>
          <note>
            Vi har ett gemensamt problem formulerat kring tiden när det gäller
            ungdomsbrott och givetvis också för andra, det håller jag helt
            med om. Det vore en nåd att stilla be om att kunna åstadkomma
            effektiviseringar, förenklingar och förändringar som gör att man
            mycket snabbare kan ta sig an de här ungdomarna.
          </note>
          <note type="speaker">
            Anf. 37 THOMAS BODSTRÖM (s):
          </note>
          <note>
            Herr talman! Som det ser ut nu behöver man bara träffa en enda
            åklagare för att förstå att detta inte kan fortsätta. Det krävs
            konkreta förslag.
          </note>
          <note>
            Nu tar du upp hur viktigt det är att komma in tidigt när det
            gäller ungdomar så att det inte ska ta två år. Det är bra. Där
            är vi helt överens, och vem skulle någonsin säga emot det!
          </note>
          <note>
            Med anledning av det, eftersom du nu tar upp det vore det ändå
            intressant att höra, inte minst för åklagare och polis som arbetar
            med unga personer som begår brott, om det här ska lastas över
            på socialtjänsten. Det kom ett konkret förslag från Folkpartiet
            förra veckan. Du har tidigare sagt att det inte är aktuellt att
            döma personer under 15 år i domstol. Jag är av samma uppfattning.
            Det är uppenbarligen inte Folkpartiet.
          </note>
          <note>
            Vi ska inte dra in Folkpartiet i sig i detta, men eftersom du
            själv tar upp det här med unga vill jag fråga: Är du beredd att
            gå med på att unga personer ska dömas till helgavskiljning i domstol
            som föreslås här? Är det en lösning, eller ska vi ha de lösningar
            som vi haft tidigare och som jag tror att vi har haft en ganska
            stor enighet om med de påföljder som har genomförts som innebär
            att man får arbeta av sitt straff, att det ska vara skarpare gränser
            för sociala myndigheter att gripa in och inte minst att medling
            också har ökat?
          </note>
          <note>
            Jag fick svar på en fråga. Jag har en kvar och kommer med ytterligare
            en fråga. Första frågan handlar om åtalsunderlåtelse för framför
            allt ekonomiska brott: Är det aktuellt att gå vidare med det?
            Den andra är nu detta om ifall ungdomar, inte minst ur rättssäkerhetssynpunkt,
            ska kunna dömas när de är under 15 år.
          </note>
          <note type="speaker">
            Anf. 38 Justitieminister BEATRICE ASK (m):
          </note>
          <note>
            Herr talman! När det gäller frågan om ungdomar under 15 år har
            jag inte ändrat uppfattning. Folkpartiet har lagt fram en rad
            förslag till Folkpartiets landsmöte, och många av dem är väldigt
            intressanta och bra. Men jag har den uppfattningen att det vore
            fel att använda rättsväsendets och domstolarnas resurser till
            ungdomar som är under 15 år. Jag har ingen avsikt att ändra straffmyndighetsåldern.
            Jag tycker att det är fel, och några sådana planer finns inte
            heller.
          </note>
          <note>
            Åtalsunderlåtelse är naturligtvis ett verktyg för att så att
            säga fokusera resurser och insatser. Det kan vara alldeles nödvändigt
            att göra det. Jag säger inte att vi inte kommer att föreslå saker
            på det området.
          </note>
          <note>
            Men det finns ändå anledning att säga att det inte är helt enkelt,
            därför att det blir alltid en diskussion om brott som man lägger
            åt sidan och jämförelser mellan olika typer av brott som är nog
            så engagerande för allmänheten. Man tycker att det är mycket märkligt.
          </note>
          <note>
            Man måste se effektiviteten i hanteringen också i relation till
            människors upplevelser av att man tar brott på allvar. Vi har
            ju en diskussion, som Thomas Bodström säkert känner till, om den
            så kallade rabatten när det gäller dem som har begått flera brott.
            Det ligger något slags matematik i att man inte fullt ut kan dömas
            för varje brott. Det blir väldigt konstigt om så sker. Men i debatten
            blir det väldigt ofta så att man ifrågasätter det. Vi tar ju hänsyn
            till mängden brott, så att säga, men det ändå marginellt.
          </note>
          <note>
            Åtalsunderlåtelse är alltså inte helt enkelt att hantera. Det
            låter som en enkel administrativ åtgärd, och det kanske kan vara
            det på ett myndighetskansli, men i verkligheten är det naturligtvis
            inte så eftersom alla ju i grunden tycker att alla brott ska beivras.
            Därmed inte sagt att det inte är helt nödvändigt att göra en del
            förändringar framöver.
          </note>
          <note type="speaker">
            Anf. 39 THOMAS BODSTRÖM (s):
          </note>
          <note>
            Herr talman! Ja, åtalsunderlåtelse är inget önskeexempel. Men
            jag vill säga att i det här fallet handlar det om gigantiska förundersökningar
            i stora högar, och det är helt enkelt inte görbart att ha det
            så av det skälet. Men det skulle effektivisera väldigt mycket
            och vara bättre för den person som är misstänkt för brott.
          </note>
          <note>
            Jag fick inget konkret svar på det, men jag hoppas och tror att
            det kommer förslag, för det behövs konkreta, ordentliga förslag.
            Det handlar inte bara om att ösa in pengar, särskilt inte i det
            här läget, utan det handlar om att ta tag i det.
          </note>
          <note>
            Sedan ska jag göra någonting som jag inte brukar göra. Jag ska
            faktiskt ge beröm för att du, Beatrice Ask, står upp för gränsen
            15 år. Det tycker jag att man kan göra även om man har hårda debatter.
            Jag förstår att det, inom alla partier, ska jag säga, finns populistiska
            krafter som gärna vill ha snabba, effektiva lösningar, men som
            vi vet med ett minimum av kunskap löser det knappast de problem
            som finns.
          </note>
          <note>
            Jag vill alltså avsluta den här debatten med att ge beröm för
            att du klart och tydligt tar avstånd från de sakerna, som bara
            skulle förvärra situationen för våra barn. Tack för debatten!
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 2008/09:439 om arbetslivsforskning
            på reträtt
          </note>
          <note type="speaker">
            Anf. 40 Statsrådet LARS LEIJONBORG (fp):
          </note>
          <note>
            Herr talman! Thomas Strand har frågat arbetsmarknadsministern
            vad han avser att göra för att stärka och utveckla svensk arbetslivsforskning.
            Arbetet inom regeringen är så fördelat att det är jag som ska
            svara på interpellationen.
          </note>
          <note>
            Regeringen har i forsknings- och innovationspropositionen, som
            överlämnades till riksdagen i oktober 2008, redovisat sina bedömningar
            av forskningen inom olika områden. Vad gäller arbetslivsforskningen
            är regeringens bedömning i propositionen att området behöver stärkas.
            Samtidigt framhålls vikten av kvalitetsprövning och konkurrensutsättning.
          </note>
          <note>
            I enlighet med vad som redovisades i propositionen ökar medlen
            för arbetslivsforskning med totalt 20 miljoner kronor under perioden
            20092012. Satsningen görs via FAS, Forskningsrådet för arbetsliv
            och socialvetenskap. Stödet kan användas till uppbyggnad av centrumbildningar
            och samverkan mellan starka forskningsmiljöer vid olika lärosäten.
          </note>
          <note>
            Anslagen till universitet och högskolor för forskning och forskarutbildning
            ökar med 750 miljoner kronor i år, 2009, och beräknas öka ytterligare
            de följande åren, så att de 2012 kommer att vara 1,5 miljarder
            högre än år 2008. Dessa betydande resurstillskott stärker svensk
            forskning inom alla områden och kan även förväntas komma arbetslivsforskningen
            till del. Den närmare fördelningen av medlen beslutas dock av
            respektive lärosäte.
          </note>
          <note>
            Interpellationen gäller också frågan om kunskapsöverföring. Jag
            vill då för det första påminna om den ändring i högskolelagen
            som riksdagen har antagit efter förslag i regeringens forsknings-
            och innovationsproposition. Lagändringen innebär att lärosätena,
            förutom uppgiften att samverka med det omgivande samhället och
            informera om sin verksamhet, ska verka för att forskningsresultat
            tillkomna vid högskolan kommer till nytta. Självfallet gäller
            detta även den arbetslivsforskning som bedrivs vid lärosätena.
          </note>
          <note>
            För det andra vill jag fästa uppmärksamheten på det arbetsmiljöpolitiska
            kunskapsråd, bestående av forskare inom relevanta områden, som
            regeringen har tillkallat. I rådets uppgifter ingår att lyfta
            fram och belysa viktiga utvecklingstendenser inom arbetsmiljöområdet
            samt att bidra med forskningsbaserad kunskap som stöd för utformningen
            av politiken inom arbetsmiljöområdet.
          </note>
          <note type="speaker">
            Anf. 41 THOMAS STRAND (s):
          </note>
          <note>
            Herr talman! Jag vill tacka högskole- och forskningsministern
            för svaret på min interpellation.
          </note>
          <note>
            Det blev ett stort avbräck för svensk arbetslivsforskning när
            ni lade ned Arbetslivsinstitutet. Forskningsrådet för arbetsliv
            och socialvetenskap, FAS, skriver i en nyligen presenterad rapport
            att svensk arbetslivsforskning har fått vidkännas en påtaglig
            kapacitetssänkning på grund av nedläggningen av Arbetslivsinstitutet.
            Arbetslivsforskningen tappar mark, men det verkar inte som om
            ministern tagit till sig det.
          </note>
          <note>
            Just nu befinner vi oss mitt i en dramatisk jobbkris. Många har
            förlorat jobbet, och fortfarande kommer nya varsel. Enligt den
            borgerliga regeringens egna prognoser kommer arbetslösheten att
            öka till ca 12 procent, och i dag är arbetslösheten bland ungdomar
            25 procent.
          </note>
          <note>
            Mot denna bakgrund är den borgerliga regeringens kraftigt minskade
            resurser till arbetslivsforskning ytterst märklig. Det är nu vi
            behöver investera för nya jobb. Det är nu vi behöver resurser
            för att förbereda morgondagens arbetsmarknad. Tyvärr tycker jag
            att den borgerliga regeringen är passiv.
          </note>
          <note>
            FAS-rapporten uppskattar att resurserna till arbetslivsforskning
            minskar med omkring 200 miljoner kronor per år på grund av Arbetslivsinstitutets
            nedläggning. Nu säger högskole- och forskningsministern att regeringen
            ökar medlen till arbetslivsforskning med 20 miljoner kronor. Men
            denna en tiondels återställare uppnås först om tre år. Mitt i
            en jobbkris talar ministern om en tiondels återställare till svensk
            arbetslivsforskning.
          </note>
          <note>
            Det är också värt att notera att i forsknings- och innovationspropositionen
            anges 24, tror jag, strategiska forskningsområden men arbetslivsforskning
            hör inte till dem.
          </note>
          <note>
            Arbetslivsforskningens kapacitetssänkning tydliggörs i en enkätundersökning
            som genomfördes 2008 bland alla före detta ALI-anställda. Den
            visar att antalet disputerade forskare som fortfarande sysslade
            med arbetslivsrelaterad forskning nästan halverades mellan nedläggningsbeslutet
            och hösten 2008. Många forskare fick vid nedläggningen lönemedel
            som varar längst fram till mitten av 2010, och man kan befara
            att fler forskare kommer att lämna forskningsområdet.
          </note>
          <note>
            Till detta kommer att ganska många av de forskare som hamnade
            på olika högskoleinstitutioner gled ifrån den rena arbetslivsforskningen.
            De är mer inne på områden som högskolan prioriterar, och där är
            kampen om forskningsmedlen hård.
          </note>
          <note>
            Ytterligare ett oroande resultat av regeringens drastiska resursförsvagning
            är att unga, lovande forskare inte vågar satsa 20 år av sina liv
            på arbetslivsforskning på grund av att det saknas finansiering
            och stöd i en sådan karriärutveckling.
          </note>
          <note>
            Ministerns svar gör ingen glad. Det duger inte att sitta still
            i båten. Det duger inte med en tiondels återställare till arbetslivsforskningen.
            Enligt rapporten från FAS behövs större, riktade satsningar för
            att vända den negativa utvecklingen för svensk arbetslivsforskning.
          </note>
          <note>
            Varför lyssnar inte ministern och den borgerliga regeringen på
            det örat?
          </note>
          <note type="speaker">
            Anf. 42 Statsrådet LARS LEIJONBORG (fp):
          </note>
          <note>
            Fru talman! Denna regering står för arbetslinjen, och vi gläder
            oss åt att sjukfrånvaron i arbetslivet har minskat drastiskt de
            senaste åren. Vi gläder oss också åt att utvecklingen när det
            gäller arbetsskador i arbetslivet på många sätt är positiv.
          </note>
          <note>
            Självklart vill vi att vår politik på det här området ska bygga
            på största möjliga forskningsstöd. Den avgörande skillnaden mellan
            interpellanten och regeringen är vilken roll man anser att Arbetslivsinstitutet
            spelade i arbetslivsforskningen. Man måste komma ihåg att arbetslivsforskning
            och arbetsmiljöforskning är någonting mycket bredare än det som
            försiggick vid ALI.
          </note>
          <note>
            Jämförelsen mellan det man vann på nedläggningen och det tillskott
            som ges i forskningspropositionen är som att jämföra äpplen och
            päron. Väldigt mycket arbetslivsforskning bedrivs nämligen vid
            lärosäten och finansieras med fakultetsmedel eller med rådsmedel.
          </note>
          <note>
            Som jag skrev i forskningspropositionen anser jag att arbetslivsforskningen
            bör stärkas. Det var inte någon polemik med regeringen, som lagt
            ned ALI, utan det var alldeles oavsett den åtgärden. Jag tyckte
            att den nedläggningen var motiverad av det skälet att vi tror
            att forskningsexcellens i många fall bättre uppnås när forskningen
            bedrivs av lärosätena och finansieras så att säga på vanligt sätt
            och inte i institutsform. Det kan vara motiverat också med forskningsinstitut,
            vi har ju många sådana, men för oss var nedläggningen av ALI ett
            sätt att höja kvaliteten på arbetslivsforskningen.
          </note>
          <note>
            En reflexion man kan göra när Thomas Strand lyfter fram en rapport
            som FAS har beställt är att det väl är utmärkt att FAS har det
            engagemang som rapporten tyder på. Nu är det FAS som till stor
            del kommer att vara navet i framtidens arbetslivsforskning, och
            om man där har det engagemanget borgar det väl för att FAS både
            med de nya 20 miljonerna och med de betydande resurser man har
            sedan tidigare är redo att göra stora insatser vad gäller arbetslivsforskning.
            Jag tycker att Thomas Strand är för pessimistisk. Jag tror att
            arbetslivsforskningen i Sverige har en god framtid.
          </note>
          <note>
            Jag skulle vilja avsluta med en fråga till Thomas Strand. Det
            var en vacker plädering han höll, men hur har han lyckats inom
            sitt eget parti? Jag har försökt läsa på i Socialdemokraternas
            budgetalternativ, men där hittar jag inte någon stor satsning
            på arbetslivsforskning. För att Thomas Strands debattposition
            ska vara riktigt stark vore det, om han vill ha större resurser
            till arbetslivsforskning, kanske klokt att först försöka övertyga
            sina egna partivänner.
          </note>
          <note type="speaker">
            Anf. 43 THOMAS STRAND (s):
          </note>
          <note>
            Fru talman! Det är bra att forskningsministern nu säger att han
            vill stärka arbetslivsforskningen och hänvisar till de 20 miljonerna.
            Dock räcker det inte; det är en tiondels återställare. Vi behöver
            egentligen inte diskutera ALI utan det som kommer fram i rapporten,
            nämligen att det genom nedläggningen försvann 200 miljoner kronor
            från området. Det är det som är bekymmersamt och det som borde
            oroa forskningsministern lika mycket som det oroar mig.
          </note>
          <note>
            I rapporten från FAS sägs att arbetslivsforskningen tappar mark.
            Den förlorar kompetens. Forskare lämnar området. Det är negativt
            för arbetslivsforskningen. Enligt rapporten är det svårt att nu
            få ett samlat grepp om pågående arbetslivsforskning. Det saknas
            kunskapsöverblick, kunskapsförmedling och bra statistik. Detta
            är inte något som jag hittar på utan det är sådant som pekas på
            i rapporten. Det är också negativt för överföringen från arbetslivsforskningen
            till arbetslivet. Den överföringen har stannat av. Också detta
            oroar forskare och fackliga företrädare.
          </note>
          <note>
            I många andra länder gör man tvärtemot vad den borgerliga regeringen
            gör. Många europeiska länder har olika institut för arbetslivsforskning
            och betydande forskningsmedel för sektorn. Våra grannländer Finland
            och Danmark satsar stort på arbetslivsforskning. Medan andra länder
            flyttar fram positionerna backar vi i Sverige.
          </note>
          <note>
            I TCO-tidningen uttalar sig TCO-ordföranden Sture Nordh om den
            situation som uppkommit och säger att det i dag saknas en kritisk
            massa för framstående arbetslivsforskning. Vidare säger han sig
            vara oroad över de konsekvenser detta får för arbetslivet och
            menar att staten måste ta det grundläggande ansvaret när det gäller
            finansieringen samt skapa resurser för att bygga upp forskningsmiljöer.
            Bodil Mellblom på Svenskt Näringsliv säger i samma tidning: Det
            var tråkigt att regeringen inte gjorde en strategisk satsning
            på arbetsmiljöforskningen.
          </note>
          <note>
            Vad svarar ministern på detta? Jo, att det görs en tiondels återställare
            samt ger det allmänna svaret att regeringen har ökat anslagen
            till universitet och högskolor, vilket är bra. Problemet är att
            när man gör en genomgång av universitetens strategier tyder de
            inte på att arbetslivsforskningen får någon framträdande roll
            eller påtagliga resursförstärkningar de närmaste åren. Enligt
            FAS-rapporten, som kommenterar även detta, har universiteten inga
            möjligheter att på kort sikt omprioritera och ta ett övergripande
            ansvar för arbetslivsforskningen.
          </note>
          <note>
            Fru talman! Jag menar att den borgerliga regeringen satt käppar
            i hjulet för en väl fungerande arbetslivsforskning. Jag tycker
            att regeringen har en för passiv hållning. Både FAS-rapporten
            och rösterna från TCO och Svenskt Näringsliv säger att det behövs
            en samlad insats från regeringen samt att det behövs ett nav,
            en motor, som driver denna utveckling.
          </note>
          <note>
            Den svenska regeringen måste ta ut steglängden och agera för
            att vända den negativa utvecklingen för svensk arbetslivsforskning.
            Därför vill jag att högskole- och forskningsministern visar handlingskraft
            och initiativförmåga och ser till att vi nu får ett agerande från
            regeringens sida som stärker arbetslivsforskningen. Det har vi
            inte i dag, och det är det som FAS-rapporten säger.
          </note>
          <note type="speaker">
            Anf. 44 EVA-LENA JANSSON (s):
          </note>
          <note>
            Fru talman! Jag vill tacka Thomas Strand för att han ställt en
            bra interpellation.
          </note>
          <note>
            Jag är lite fundersam över den argumentation som statsrådet använder
            när han säger att man från regeringens sida ville höja kvaliteten
            på arbetslivsforskningen, och man gjorde det genom att lägga ned
            Arbetslivsinstitutet. Det känns med förlov sagt lite korkat att
            göra på det sättet.
          </note>
          <note>
            Arbetslivsinstitutet, som alltså ägnade sig åt arbetslivsforskning,
            var vida känt och hade projekt runt om i Europa. Det var inte
            bara i Sverige man protesterade när regeringen bestämde sig för
            att lägga ned Arbetslivsinstitutet, utan man gjorde det runt om
            i världen. Det var professorer till och med i Australien som skrev
            på protestlistorna och menade att det var helt befängt att lägga
            ned ett arbetslivsinstitut som hade kommit så långt på forskningsområdet.
          </note>
          <note>
            Min fråga till statsrådet, fru talman, är: Tänker man höja kvaliteten
            på fler ställen genom att lägga ned sådant som är det bästa Sverige
            har på området?
          </note>
          <note type="speaker">
            Anf. 45 Statsrådet LARS LEIJONBORG (fp):
          </note>
          <note>
            Fru talman! Jag skulle vilja använda Thomas Strand mot Eva-Lena
            Jansson. Han konstaterade här att det inte är någon idé att återuppta
            diskussionen om ALI:s nedläggning. Denna nedläggning har vi diskuterat
            ett stort antal gånger här i kammaren, både i frågedebatter och
            i sakdebatter. Där har vi olika uppfattning.
          </note>
          <note>
            På den direkta frågan kan jag svara att det finns många sammanhang
            där man behöver rensa ut gammalt för att få något nytt som är
            bättre. Det måste man vara redo att göra både i forskningssammanhang
            och i andra sammanhang i samhället, så det är inget konstigt.
          </note>
          <note>
            Det vi just nu upplever är ett slags omstart av arbetslivsforskningen.
            Den nya FAS-rapporten ger en ögonblicksbild av läget mitt i den
            nystarten. Jag tror inte att man ska fästa alltför stor vikt vid
            läget som det var precis när detta undersöktes. Det som sker nu
            är ju att det här forskningsområdet håller på att finna nya former
            med hjälp av de satsningar som görs.
          </note>
          <note>
            Thomas Strand tycker att det är irrelevant att forskningen totalt
            sett har fått stora ökningar, men min huvudpoäng är just att arbetslivsforskning
            till stor del ska söka forskningsanslag på samma meriter som andra
            forskningsområden. Det som håller hög kvalitet ska få stöd. Så
            är också verkligheten, vill jag påstå. Det finns massor med bra
            arbetslivsforskning i Sverige, runt om i landet. Nedläggningen
            av ALI kommer inte i grunden att förändra det faktum att det bedrivs
            mycket bra arbetslivsforskning i Sverige.
          </note>
          <note>
            Vi har också tagit ett antal andra initiativ. Jag har själv medverkat
            till en satsning på jämställdhetsforskning när det gäller just
            arbetsrelaterade sjukdomar. Vi har ett uppdrag till IFAU med 9
            miljoner kronor för att undersöka om det finns ett samband mellan
            arbetsmiljösatsningar och lönsamhet. Och, som sagt, de övergripande
            anslagsökningarna medger ju satsningar på det här området. Det
            är inte bara fromma förhoppningar från min sida, utan det är något
            jag vet genom mina resor i landet. Det sker satsningar på viktiga
            projekt på det här området.
          </note>
          <note>
            Jag vill upprepa min fråga till Thomas Strand. Varför har hans
            eget parti inte lyssnat på Thomas Strand? I era oppositionsmotioner
            finns ju inte dessa initiativ. Ni föreslår inte att arbetslivsforskning
            ska bli en strategisk satsning. Ni har inte något stort påslag
            på det här området. Thomas Strand har en del internt arbete att
            göra om han vill ha en politikomläggning på detta område.
          </note>
          <note type="speaker">
            Anf. 46 THOMAS STRAND (s):
          </note>
          <note>
            Fru talman! Jag kan berätta för högskole- och forskningsministern
            att vi när vi lade fram vår forskningsmotion hade betydligt mer
            resurser till forskning än den borgerliga regeringen hade. Det
            var över 4 miljarder. Vi har mer anslag till arbetslivsforskning.
            Det är svaret på den frågan.
          </note>
          <note>
            I dag var det en intressant artikel i Svenska Dagbladet om just
            arbetslivsforskning. I artikeln hänvisas till FAS-rapporten. Men
            det är fler som är oroade för vad som händer. Här konstateras
            att det var en väsentlig kapacitetssänkning när ni lade ned ALI.
            200 miljoner kronor om året beräknas det kosta i minskade resurser
            till forskningen.
          </note>
          <note>
            Det är väl bra att forskningsministern talar om att det ska vara
            en omstart. Men varför skulle man lägga ned och ta bort resurserna?
            Det behövs resurser för att stärka vårt arbetsliv, vår arbetsmarknad
            och arbetsmiljö. Mitt i en jobbkris behövs resurser för att se
            på morgondagens arbetsmarknad.
          </note>
          <note>
            Jag menar att det var ett misstag att lägga ned Arbetslivsinstitutet.
            Det var ett misstag att dessa resurser försvann från området.
            Det är flera med mig som säger att det var ett misstag. Av ministerns
            svar i dag att döma tror jag inte att vi från den borgerliga regeringens
            sida får höra att det var ett misstag, men jag menar att det var
            det.
          </note>
          <note>
            I den rapport som FAS nu har släppt lanseras att det ska skapas
            en eller flera plattformar vid ett eller flera universitet för
            att stärka forskningen ett nav eller en motor. Det som hände när
            ALI lades ned var ju att motorn försvann, och det blev ett vakuum.
            Många forskare flydde fältet. Därför är det viktigt att vi inte
            nöjer oss med en tiondels återställare, som ni gör nu, utan vi
            behöver mer resurser och ett nav som driver det hela. Då krävs
            det att den borgerliga regeringen agerar.
          </note>
          <note type="speaker">
            Anf. 47 EVA-LENA JANSSON (s):
          </note>
          <note>
            Fru talman! Tack, statsrådet, för svaret! Statsrådet svarade
            på min fråga, och det var bra att få reda på att man tycker att
            det är bra att lägga ned institut som är bland de världsledande,
            som Arbetslivsinstitutet var. Man bryr sig inte om kvaliteten,
            utan det viktigaste är ideologin. Då kan man tänka sig att också
            lägga ned andra institut utifrån sin politiska åskådning. Man
            är egentligen inte intresserad av kvaliteten, utan det handlar
            bara om att lägga ned verksamheten.
          </note>
          <note>
            Fru talman! Jag har inget mer att tillföra den här debatten.
          </note>
          <note type="speaker">
            Anf. 48 Statsrådet LARS LEIJONBORG (fp):
          </note>
          <note>
            Fru talman! Än en gång: Det känns som lite fel använd tid att
            återuppta debatten om ALI:s vara eller inte. Där hade vi olika
            uppfattning. Ni upprepar era argument. Jag behöver inte upprepa
            våra.
          </note>
          <note>
            Själva kärnan i vår argumentation var att arbetslivsforskning
            behövs men att den bör bedrivas i andra former. Nu håller vi på
            att få dessa andra former.
          </note>
          <note>
            Detta med centrumbildningar tror jag är bra. Det låg ju i själva
            verket i den anslagsökning som fanns i forskningspropositionen
            att sådana centrumbildningar ska komma till stånd. Jag vill än
            en gång erinra om det initiativ som arbetsmarknadsministern, som
            nu är intresserad åhörare av denna debatt, har tagit genom att
            inrätta det arbetsmiljöpolitiska kunskapsrådet. Även det kommer
            att kunna bli ett slags nav i utvecklingen av framtidens arbetslivsforskning.
          </note>
          <note>
            Vi har inte några olika åsikter om betydelsen av högkvalitativ
            forskning om arbetsmiljö och arbetsliv. En regering som står för
            arbetslinjen tycker naturligtvis att bästa tänkbara forskningsstöd
            på det här området är värdefullt. Vi anser att den forskningspolitik
            vi för medverkar till att åstadkomma ett lyft också för svensk
            arbetslivsforskning.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 2008/09:425 om regeringen och arbetslösheten
          </note>
          <note type="speaker">
            Anf. 49 Arbetsmarknadsminister SVEN OTTO LITTORIN (m):
          </note>
          <note>
            Fru talman! Josefin Brink har frågat mig vad jag avser att vidta
            för åtgärder för att förhindra ökad arbetslöshet bland unga. Vidare
            har hon frågat mig om jag avser att vidta åtgärder för att följa
            Riksrevisionens rekommendationer och utvärdera nedsättningen av
            socialavgifter för unga. Slutligen har hon frågat mig om jag avser
            att vidta åtgärder för att unga arbetslösa utan slutbetyg från
            gymnasiet ska erbjudas utbildningsinsatser inom ramen för arbetsmarknadspolitiken.
          </note>
          <note>
            Regeringen har sedan den tillträdde reformerat stora delar av
            arbetsmarknadspolitiken för att minska utanförskapet och för att
            fler människor ska komma i arbete. Ungdomar har varit och är en
            prioriterad grupp i detta arbete. Det pågår också ett omfattande
            reformarbete som berör alla delar av det offentliga utbildningssystemet.
            Det är vår ambition att utbildningsutbudet bättre ska svara mot
            behoven på arbetsmarknaden. Därmed underlättas ungas etablering
            på arbetsmarknaden och risken för arbetslöshet minskar. Ungdomar
            som saknar gymnasieutbildning ska framför allt motiveras att återgå
            till studier inom det offentliga utbildningssystemet här spelar
            arbetsförmedlare och coacher en viktig roll. Inom jobbgarantin
            för ungdomar kan även studieförberedande utbildning erbjudas.
          </note>
          <note>
            Jag vill också i detta sammanhang lyfta fram viktiga satsningar
            i årets vårproposition med tilläggsbudget, som ökade resurser
            för arbetsmarknadspolitiken, däribland jobbgarantin för ungdomar,
            och höjda statsbidrag till kommunerna.
          </note>
          <note>
            Vad gäller Josefin Brinks fråga om nedsättningen av socialavgifter
            för ungdomar vill jag understryka att nedsättningen bara har varit
            i kraft en kort tid det andra steget trädde i kraft så sent som
            den 1 januari 2009. Eftersom arbetslösheten bland unga är alltför
            hög ansåg regeringen att det fanns starka skäl att stimulera efterfrågan
            på yngre arbetskraft och underlätta för unga att komma in på arbetsmarknaden.
          </note>
          <note>
            Regeringen har vidtagit en rad viktiga åtgärder för att underlätta
            för unga personer att få ett arbete. Åtgärderna för att bryta
            ungas utanförskap är en del av ett långsiktigt och strategiskt
            arbete som är högt prioriterat. Denna prioritering kvarstår även
            i det försämrade konjunkturläget.
          </note>
          <note type="speaker">
            Anf. 50 JOSEFIN BRINK (v):
          </note>
          <note>
            Fru talman! Tack, statsrådet, för svaret!
          </note>
          <note>
            Man kan konstatera att vi befinner oss i ett utomordentligt allvarligt
            läge, inte minst när det gäller ungdomar. Det är faktiskt så att
            ungdomsarbetslösheten i Sverige är näst högst i Europa, och den
            har ökat snabbare än i något annat land i Europa. Då blir det
            ganska oroande att regeringen har så oerhört lite att erbjuda
            för att förhindra att ungdomar blir arbetslösa.
          </note>
          <note>
            De saker som arbetsmarknadsministern räknar upp här är ju inte
            av karaktären att man förhindrar ökad ungdomsarbetslöshet.
          </note>
          <note>
            Det är heller ingenting som innehåller några aktiva åtgärder
            för att se till att ge ungdomar meningsfull sysselsättning så
            att de kan gå vidare till jobb när konjunkturen vänder.
          </note>
          <note>
            Ministern säger att ungdomar som saknar gymnasieutbildning ska
            motiveras att återgå till studier inom det offentliga utbildningssystemet.
          </note>
          <note>
            Ja, men regeringen har ju skurit ned 42 000 komvuxplatser och
            inte kompenserat för det. Man har skurit bort 3 000 högskoleplatser.
            På vilket sätt ska ungdomarna gå tillbaka till det offentliga
            och reguljära utbildningssystemet när det inte finns platser för
            alla? Det finns färre platser i dag än när vi hade den lägsta
            arbetslösheten 2006 och 2007.
          </note>
          <note>
            När det handlar om ökade resurser till arbetsmarknadspolitiken
            stämmer inte det heller. De här ökade resurserna, som kom i tilläggsbudgeten,
            är en uppräkning, eftersom arbetslösheten stiger mycket snabbare
            än vad regeringen hade räknat med.
          </note>
          <note>
            Fler personer kommer att behöva a-kassa och aktivitetsstöd därför
            att regeringen hade underskattat arbetslösheten. Och fler ungdomar
            beräknas bli långtidsarbetslösa därför att regeringen inte sätter
            in någon aktiv arbetsmarknadspolitik på ett tidigt stadium. Därför
            ökar garantin för de långtidsarbetslösa unga.
          </note>
          <note>
            Den här jobbgarantin, som man kommer in i först efter att man
            har varit arbetslös i tre månader, innehåller ju inte heller någonting
            aktiverande. Det visar sig att det efter ytterligare 100 dagar
            i garantin hittills bara är 12 procent av deltagarna som har fått
            utbildning eller praktik. Det här är siffror som Arbetsmarknadsdepartementet
            gav Vänsterpartiet så sent som häromdagen.
          </note>
          <note>
            88 procent av deltagarna i den här garantin håller alltså på
            med jobbsökeri och annat som verkligen inte kan kallas aktiv arbetsmarknadspolitik.
            Det är ingenting som på något sätt förbättrar de här ungdomarnas
            möjligheter att längre fram få ett jobb.
          </note>
          <note>
            Vidare säger arbetsmarknadsministern att man har höjt statsbidraget
            till kommunerna. Det stämmer ju inte. I år kommer det inte en
            enda krona till kommunerna, trots att Sveriges Kommuner och Landsting,
            Konjunkturinstitutet och alla säger att det är helt nödvändigt
            för att förhindra ytterligare nedskärningar av personal.
          </note>
          <note>
            De unga som jobbar i kommuner och landsting har redan fått sparken
            därför att de har varit timanställda och visstidsanställda. Och
            nu börjar man skära ned på den ordinarie personalen.
          </note>
          <note>
            De statsbidrag som man tillför nästa år täcker inte på långa
            vägar ens de behov som finns för att kunna behålla befintlig personal.
            Än mindre kommer det att finnas resurser för att anställa några
            nya personer och att kunna behålla unga människor i jobb i kommuner
            och landsting.
          </note>
          <note>
            Sammantaget är det faktiskt så att regeringen inte har något
            som helst svar på vad man tänker göra åt det som faktiskt, enligt
            alla bedömare, är en potentiell katastrof, nämligen att var fjärde
            ungdom står utanför arbetsmarknaden och att fler beräknas göra
            det framöver.
          </note>
          <note>
            Regeringen har fullständigt misslyckats med att öka sysselsättningen
            för unga, och nu misslyckas man fullständigt med att se till att
            det inte är de unga som får betala det allra högsta priset för
            krisen.
          </note>
          <note>
            Min fråga kvarstår fortfarande: Finns det några förslag över
            huvud taget hos regeringen när det gäller vad man ska göra åt
            den här situationen?
          </note>
          <note type="speaker">
            Anf. 51 CARL B HAMILTON (fp):
          </note>
          <note>
            Fru talman! Jag har länge hållit på med ungdomsarbetslöshet,
            och en av de saker som jag har upptäckt i riksdagen är den otroliga
            kortsiktigheten i inriktningen på diskussionen.
          </note>
          <note>
            Vi har i Sverige haft en hög ungdomsarbetslöshet, inte bara nu,
            utan i årtionden, skulle jag vilja säga. Den är högre än i andra
            länder, och det är det arv som vi har tagit över.
          </note>
          <note>
            Den här situationen med en konstant hög ungdomsarbetslöshet i
            Sverige är någonting som orsakades av Socialdemokraterna, Vänsterpartiet
            och Miljöpartiet när ni i tolv år satt vid regeringsmakten.
          </note>
          <note>
            En orsak, Josefin Brink, är den skolpolitik som ni för. De ungdomar
            som gått ur skolan har en låg produktivitet därför att de har
            gått igenom en dålig skola. Det är för många som går ur skolan
            med dåliga kunskaper. De kan inte bära upp den lön som de får
            på arbetsmarknaden. Då kan man sänka lönen, eller också kan man
            förbättra skolundervisningen. Vår linje är att förbättra skolundervisningen,
            men det är Vänsterpartiet helt emot.
          </note>
          <note>
            Med den skolpolitik som ni driver kommer ungdomar att för lång
            tid dömas till ungdomsarbetslöshet.
          </note>
          <note>
            Sedan kan man notera att kullarna just nu är ovanligt stora,
            så räknat i personer har nog aldrig så många unga personer arbetat
            som i dag. Men den procentuella andelen är alldeles för hög.
          </note>
          <note>
            Jag är säker på att arbetsmarknadsministern återkommer till det
            här med yrkesanknytning, utbildning och lärlingar och sådana saker.
          </note>
          <note>
            Men jag skulle också vilja ta upp en annan sak, nämligen den
            fråga som uppstår när man kommer till Köpenhamn. Varför arbetar
            så väldigt många svenska ungdomar i Danmark, i Köpenhamn? Varför
            är det de som sköter butikerna, restaurangerna? Finns det någon
            observation och någon tanke hos er på vänsterkanten om varför
            det är så?
          </note>
          <note>
            Kan det bero på att man har en annan arbetsmarknadssituation,
            att man har flexicurity, att det är lättare för ungdomar att komma
            in där, att det är lättare för dem att få anställning, att de
            är mer attraktiva hos arbetsgivarna? Kan det vara det?
          </note>
          <note>
            Det kanske inte är så att man har mer bidrag i Köpenhamn. Det
            kanske inte är ständigt nya doser av olika typer av arbetsmarknadspolitiska
            åtgärder riktade till yngre som är lösningen. Det kanske är så
            att lösningen finns i Köpenhamn. Där är det ändå mycket fler ungdomar
            som arbetar än vad det är i Sverige.
          </note>
          <note>
            Fru talman! När jag läser igenom de här långa listorna av ofinansierade
            utgifter som Socialdemokraterna och Vänsterpartiet har ser jag
            faktiskt inte särskilt mycket som handlar om ungdomsarbetslöshet.
            Vad jag har kunnat hitta är 90 000 sommarjobb. Men vad är det
            i övrigt som ni ska göra för ungdomarna?
          </note>
          <note type="speaker">
            Anf. 52 EVA-LENA JANSSON (s):
          </note>
          <note>
            Fru talman! Tack, Josefin Brink! För tre veckor sedan stod jag
            i talarstolen och hade en debatt på precis samma tema med arbetsmarknadsministern.
          </note>
          <note>
            Då närde jag nog ett litet hopp till den här vårpropositionen,
            att den skulle innehålla en massa saker. Jag hade hoppats att
            det skulle komma satsningar på arbetsmarknadspolitik.
          </note>
          <note>
            Men döm om min förvåning! Man fick läsa i tidningen att regeringen
            satsar 10 miljarder. Det var ju oväntat. Men när man granskade
            den här satsningen fann man att ökade kostnader för a-kassa och
            övriga bidrag till arbetssökande var 10 miljarder. Ökade kostnader
            för lönegarantier till följd av fler konkurser var 780 miljoner.
            Besparingar på arbetsmarknadspolitiska insatser var 5 miljoner.
            Mer pengar till Internationella arbetsorganisationen var 10 miljoner.
          </note>
          <note>
            Slutsatsen är: Noll kronor för mer utbildning och praktik till
            arbetssökande.
          </note>
          <note>
            Det var väl inte så himla offensivt, och det var väl inte så
            mycket arbetslinje?
          </note>
          <note>
            I dag har vi fått de senaste siffrorna för varslen under april.
            Det är nästan 10 000 personer som har blivit varslade under april.
            Det visar att vi kommer att gå mot en dramatisk sommar. Det vore
            förmätet att tro någonting annat.
          </note>
          <note>
            Då är det viktigt med 90 000 sommarjobb. Det är också viktigt
            med sommarundervisning, 15 000 extra platser. Det är också viktigt
            med 10 000 extra sommarkursplatser, 4 000 lärlingsplatser, 3 500
            platser i yrkesinriktad arbetsmarknadsutbildning och 10 000 platser
            i Ungdomslyftet.
          </note>
          <note>
            När det gäller satsningen på komvux, kvalificerad yrkesutbildning
            och högskola är det sammanlagt 10 885 platser. När det gäller
            traineeprogram i välfärden är det 3 000 platser.
          </note>
          <note>
            Vi gör någonting. Vi i oppositionen tar ungdomsarbetslösheten
            på allvar. Som jag har sagt tidigare, gör man något aktivt med
            ungdomar vet alla som sitter i det här rummet att det händer något.
            De kommer ut i arbete.
          </note>
          <note>
            Problemet är när de får vara passiva under tre månader och sedan
            gå in i en passiv åtgärd som den här regeringen har valt att kalla
            jobbgarantin. Då får de vara passiva i ytterligare tre månader.
            Då har man sex månaders passivitet som ungdom.
          </note>
          <note>
            Det är inte att vara aktiv, det är inte att bedriva någon form
            av aktiv arbetsmarknadspolitik. Det är passivitet. Tyvärr, fru
            talman, präglas den här regeringen av passivitet.
          </note>
          <note type="speaker">
            Anf. 53 Arbetsmarknadsminister SVEN OTTO LITTORIN (m):
          </note>
          <note>
            Fru talman! Låt oss först fundera över var vi kommer från. Vi
            kommer från ett läge där 2008 antalet fast anställda ungdomar
            ökade med 23 000 personer eller 11,1 procent jämfört med 2007.
            Antalet tidsbegränsat anställda minskade under samma period.
          </note>
          <note>
            Vi kommer från ett läge, precis som Carl B Hamilton sade, där
            sysselsättningen bland ungdomar har ökat mycket kraftigt. Men
            samtidigt ska vi komma ihåg att vi har haft väldigt stora ungdomskullar
            som har kommit ut, som Carl B Hamilton också sade. Det gör att
            ungdomsarbetslösheten minskade mindre än sysselsättningen ökade.
          </note>
          <note>
            Varför är då ungdomsarbetslösheten så hög i Sverige? Och varför
            ökar den nu snabbare än på andra håll? Vi ska komma ihåg, precis
            som Carl B Hamilton sade, att vi under decennier har haft en väsentligt
            högre ungdomsarbetslöshet i Sverige än på andra håll.
          </note>
          <note>
            Den ökar nu snabbare än i många andra länder, för Sverige är
            en liten öppen ekonomi. Ungefär hälften av vår ekonomi är exportberoende.
            I verkstadsindustrin är det 7080 procent som exporteras.
          </note>
          <note>
            När kunderna försvinner, när det inte längre finns efterfrågan
            på svenska produkter och företagen måste dra ned har vi en regel,
            sist in först ut, som är applicerbar i LAS och de olika kollektivavtalen.
            När jag är ute och reser i landet är det helt uppenbart att det
            är ungdomar som tvingas bort från jobben först.
          </note>
          <note>
            Samtidigt vill jag säga att vi försöker möta detta på en mängd
            olika sätt. I decemberpaketet var det 4 miljarder mer i arbetsmarknadspolitiska
            insatser av olika slag, och vi hade ytterligare insatser i tilläggsbudgeten.
            Det innebär att bara inom något år kommer vi att ha 250 000 personer
            i aktiva arbetsmarknadspolitiska insatser.
          </note>
          <note>
            Det hade varit mycket bättre om de hade haft ett jobb att gå
            till. Det håller jag helt med om. Men för det krävs det kunder
            i de företag som säljer. Och för att det ska vara kunder i de
            företag som säljer måste vi ha en regering för tillväxt, för olika
            typer av företag som kan växa fram och inte en regering som föreslår
            det omvända.
          </note>
          <note>
            Ni räknar upp alla saker som ni ska göra. Det låter bra med allt
            det som ni har på tapeten, utom i två delar. Den ena delen är:
            Hur ska ni finansiera alltihop? Det är över 100 miljarder i olika
            ofinansierade utgiftsökningar.
          </note>
          <note>
            En mycket stor post som ni ska räkna in i er kalkyl är den fördubblade
            arbetsgivaravgiften för unga. Ni ska göra det dubbelt så dyrt
            att ha ungdomar anställda. Hur många nya jobb, Josefin Brink och
            Eva-Lena Jansson, blir det genom att man gör det dubbelt så dyrt
            att anställa ungdomar? Det skulle jag gärna vilja ha ett svar
            på.
          </note>
          <note>
            I budgeten och i det som vi har kommit vidare med har vi lagt
            ungefär 2 miljarder mer i år på utbildningssystemet, bland annat
            komvux, yrkesvux, och yrkeshögskolan framför allt. Det bygger
            på den grundläggande tankegången när man funderar igenom vad som
            är det systematiska, strukturella problemet när det gäller ungdomsarbetslösheten.
            Vad beror det på att den har varit så hög under så väldigt många
            decennier?
          </note>
          <note>
            En förklaring vi hittar i forskning är naturligtvis arbetsrätten
            som den är utformad. Den påverkar inte det totala antalet arbetslösa,
            men den påverkar sammansättningen. Den tenderar att leda till
            att vi får högre arbetslöshet bland människor som ännu inte har
            kommit in på arbetsmarknaden, ungdomar, personer med utrikes bakgrund,
            personer som har varit långt borta från arbetsmarknaden.
          </note>
          <note>
            En annan viktig förklaringsfaktor ligger i det som Carl B Hamilton
            tog upp, den bristfälliga kopplingen mellan utbildningssystemet
            och arbetsmarknaden. Den tredje förklaringsfaktorn ligger i, om
            man får tro forskare och erfarenheter från andra länder, att vi
            i Sverige har haft högre ingångslöner än i många andra länder
            och en svagare löneutveckling.
          </note>
          <note>
            Vi har försökt kompensera detta, inte genom att röra arbetsrätten
            och inte genom att göra en massa andra saker som ni skrämmer med
            ibland utan genom att halvera arbetsgivaravgiften för unga, det
            vill säga göra det billigare att ha ungdomar anställda.
          </note>
          <note>
            Jag får återkomma till lite andra saker i nästa anförande.
          </note>
          <note type="speaker">
            Anf. 54 JOSEFIN BRINK (v):
          </note>
          <note>
            Fru talman! Eva-Lena Jansson har gått igenom ett antal av de
            satsningar som vi i oppositionen har lagt fram tillsammans, och
            det är lite mer än sommarjobb. Det är också en hel del långsiktiga
            satsningar, bland annat på att se till att de som inte har klarat
            av gymnasiet både genom teoretiska studier inom ramen för komvux
            och genom arbetsplatsförlagd utbildning får möjlighet att skaffa
            sig en gymnasieexamen som de sedan kan använda för att få ett
            jobb. Så det finns en hel del långsiktiga satsningar i vår politik.
          </note>
          <note>
            Vi gör också det som alla arbetsförmedlare jag har träffat vill
            och dessutom Arbetsförmedlingens, myndighetens, ledning berättade
            för oss om i arbetsmarknadsutskottet så sent som i förra veckan,
            nämligen att man gör det möjligt att tidigare sätta in insatser
            för de ungdomar som blir arbetslösa. De ska inte behöva sitta
            och vänta in garantierna. De ska inte behöva bli långtidsarbetslösa
            innan de kan få en insats. Det efterfrågas överallt inom Arbetsförmedlingen.
          </note>
          <note>
            Ytterligare saker som efterfrågas är möjligheten att erbjuda
            alla de insatser som personer över 25 år kan få, starta-eget-bidrag
            till exempel. Varför vill inte ni stödja nyföretagande bland unga?
            Det vill vi göra.
          </note>
          <note>
            När det gäller arbetsmarknadsutbildningar kan även unga under
            25 behöva ett körkort eller något liknande om det förbättrar deras
            möjligheter att få jobb. Det finns en rad insatser som Arbetsförmedlingen
            efterfrågar och som vi tycker att de ska få lov att göra för att
            underlätta för ungdomar att snabbare få en möjlighet att få ett
            jobb.
          </note>
          <note>
            Men i grund och botten är det förstås inte arbetsmarknadspolitik
            som skapar jobb. Det finns det ingen människa som tror. Det är
            inte vi som vill ha mera bidrag. Det är vi som vill investera
            för att skapa flera jobb. Det är det som ekonomer från vänster
            till allra längst ut på högerkanten, myndigheter, regeringens
            egna ekonomisk-politiska rådgivare och alla skriker efter: Gör
            investeringar för att se till att stimulera ekonomin så att det
            kommer flera jobb!
          </note>
          <note>
            Den typen av investeringar föreslår vi i Vänsterpartiet. Vi föreslår
            bättre satsningar på ROT-avdrag så att det skapas jobb i byggsektorn.
            Vi tidigarelägger investeringar i infrastruktur. Vi satsar på
            energiteknik. Vi satsar de resurser som verkligen behövs inom
            kommun- och landstingssektorn så att man kan anställa människor
            där och slippa säga upp. Vi satsar på exportstöd för småföretag
            och en rad saker som faktiskt skapar sysselsättning och stimulerar
            ekonomin i den ekonomiska kris som vi nu är inne i. Det är kärnan
            i att skapa sysselsättning också för unga.
          </note>
          <note>
            Det gör vi till skillnad från regeringen som har satsat på de
            sänkta arbetsgivaravgifterna. Riksrevisionen har ju sågat den
            typen av insatser som sysselsättningsskapande åtgärder. De har
            räknat på andra liknande insatser, som även den tidigare regeringen,
            där Vänsterpartiet var med som underlag det ska jag villigt erkänna
            har lagt ut en massa pengar på, för att se om det över huvud taget
            skapas några arbetstillfällen. Det kostar något mellan 1 och 2
            miljoner kronor per jobb med metoden att sänka arbetsgivaravgifter.
          </note>
          <note>
            Det ska jämföras med de siffror som riksdagens utredningstjänst
            har. Vad kostar varje nytt jobb när man gör en offentlig investering
            i bostadsbyggande eller infrastruktur? Det kostar 400 000 kronor.
          </note>
          <note>
            Om man i stället anställer folk direkt i till exempel kommuner
            och landsting, i offentlig sektor, är nettokostnaden 200 000 kronor
            för att skapa ett nytt jobb. Det är ju betydligt effektivare då
            att hämta in de arbetsgivarrabatter som har gått till McDonalds
            och andra företag som inte behöver nyanställa någon för att få
            pengarna och använda dem för att skapa nya arbetstillfällen genom
            direkta investeringar och genom pengar till kommuner och landsting,
            där det behövs både omvårdnadspersonal och andra.
          </note>
          <note type="speaker">
            Anf. 55 CARL B HAMILTON (fp):
          </note>
          <note>
            Fru talman! Där var det ingen brist på ofinansierade utgiftsökningar.
            Om man drar på med investeringar i infrastruktur är det rätt mycket
            utöver att man ska anställa en person som det kostar. En rimlig
            kostnad är att det ligger bra mycket högre än de 400 000 som Josefin
            Brink sade. Det ligger snarare mellan 1 och 4 miljoner.
          </note>
          <note>
            Det var rätt intressant med ROT-avdraget. Jag har lagt märke
            till det jag vet inte om ni har gjort det. Om man tittar på var
            sysselsättningen faller mest i Sverige är det inte i byggsektorn.
            Det är i tillverkningsindustrin. Det är de som har fått nej till
            sin export. Det är där de inte får några order.
          </note>
          <note>
            Men vad gör ni då på vänsterkanten? Jo, ni går i Byggnadsarbetarförbundets
            ledband. Byggnads är det starkaste LO-förbundet. Det är ingen
            slump att det är just Byggnads medlemmar som får ROT-avdragen
            som klapp här till den 1 maj.
          </note>
          <note>
            Sedan har vi frågan om de höga ingångslönerna som regeringen
            har försökt hantera genom att sänka arbetsgivaravgifterna för
            unga. Det finns även andra sätt som jag kanske skulle tycka vore
            bra men som just nu inte är politiskt gångbara.
          </note>
          <note>
            Det som slår mig när jag hör Josefin Brink och Eva-Lena Jansson
            är det totala slöseriet. De ofinansierade utgiftsökningar ni föreslår
            är a-kassan, det är sänkta a-kasseavgifter, det är mer bidrag
            till barnfamiljer, pensionärer och studenter. Kommunerna ska få
            mer, hörde vi här mycket mer än vad regeringen föreslår. Det ska
            vara bidrag till småföretag, trygghetssystem, sjukförsäkring,
            barngrupperna i förskolan, äldreomsorg och statligt riskkapital.
            Det ska vara mer till utbildning, mer till högskolan, yrkesutbildning,
            sommarundervisning, gröna jobb, stark upprustning av miljonprogramsområdena,
            skolorna, äldreboenden, ungdomsboenden, hyresbostäder, infrastruktur,
            ROT-avdrag, klimatomställning, välfärden och så de här 90 000
            sommarjobben.
          </note>
          <note>
            Det är för mycket för att det ska vara trovärdigt att ni har
            råd och möjlighet att prioritera, och är det någonting som präglar
            ett seriöst och ansvarstagande politiskt parti är det förmågan
            att kunna prioritera.
          </note>
          <note type="speaker">
            Anf. 56 EVA-LENA JANSSON (s):
          </note>
          <note>
            Fru talman! Vi vill investera i ungdomar, för vi tycker inte
            att det är att slösa att satsa pengar på ungdomar. Då gör vi det
            genom att välja. Politik är inte bara att vilja, vilket Carl B
            Hamilton verkar tro, utan politik är också att välja till exempel
            att välja att inte ge Josefin Brink och mig fler skattesänkningar.
            Vi behöver inte det.
          </note>
          <note>
            Då väljer vi hellre att faktiskt satsa på ungdomar. Vi satsar
            på äldre. Vi satsar på välfärden. Det är nämligen viktigare att
            satsa i kommuner och landsting än att ge oss ofinansierade skattesänkningar.
          </note>
          <note>
            Det är viktigare att investera i ungdomar genom en stor satsning
            på utbildning. Genom att satsa stort på till exempel lärlings-,
            praktik- och traineeplatser i stället för att säga att ungdomarna
            ska vara arbetslösa i tre månader; sedan kan regeringen tänka
            sig att göra något. Då stoppas de in i jobbgarantin där de får
            sitta tre månader i utvisningsbåset, och sedan kanske någonting
            görs för dem.
          </note>
          <note>
            Det är inte offensivt, det är ingen arbetslinje och det är definitivt
            slöseri. Jag kan nämligen aldrig tycka att pengar som vi satsar
            på våra ungdomar är bortkastade pengar snarare tvärtom. Det är
            en investering för framtiden.
          </note>
          <note>
            Den här regeringen stänger dörrarna för ungdomar. Jag tycker
            inte att det är en bra politik, fru talman.
          </note>
          <note type="speaker">
            Anf. 57 GUNNAR ANDRÉN (fp):
          </note>
          <note>
            Fru talman! Jag skulle vilja börja med att komplettera Carl B
            Hamiltons lista utifrån vad som varit föremål för överläggningar
            i dag. Det begärs också mer pengar till polisen, till fossilgasutbyggnaden,
            åklagarväsendet, arbetslivsforskningen och ekobrottsbekämpningen.
            Det kan vara bra att ha med dem också så att ingenting kommer
            bort.
          </note>
          <note>
            Det var dock inte av den anledningen jag begärde ordet, utan
            det var när interpellanten nedvärderade satsningen på unga genom
            satsningen på nedsatta arbetsgivaravgifter.
          </note>
          <note>
            Man kan gå på olika studiebesök. Man kan gå till Arbetsförmedlingen.
            Det är viktigt. Jag har själv valt att gå till några andra ställen.
            Jag valde härförleden att gå till McDonalds i Rissne en intressant
            arbetsplats. Jag är inte säker på om mitt öga såg rätt, men jag
            tyckte mig ändå se att det var få, om ens någon, av de anställda
            som var över 26 år. Det är möjligt att de inte behöver göra några
            nyanställningar där. Det vet inte jag, men jag noterar att för
            att de skulle känna sig trygga på sin arbetsplats med sina kollektivavtalade
            löner så har med stor säkerhet för denna generation den nedsatta
            arbetsgivaravgiften betytt ganska mycket.
          </note>
          <note>
            Fru talman! För att kontrollera att detta inte var en ren tillfällighet
            har jag besökt två andra snabbmatsinrättningar, en vid Sergels
            torg och en på Kungsholmen uppe vid Fridhemsplan. Jag såg exakt
            samma sak där. Man kan notera att denna snabbmatskedja av amerikanskt
            ursprung är en av de stora arbetsgivarna för ungdomar, och det
            är ju det interpellationen handlar om. Jag tror att det har haft
            ganska stor betydelse för att inte fler har hamnat i bekymmer.
          </note>
          <note>
            För att ytterligare kontrollera att jag verkligen var på rätt
            spår kontaktade jag Ica och frågade hur de ser på detta. Det visade
            sig att det är en väldigt intressant arbetsplats för många ungdomar
            som vill komma in som butiksbiträden i olika former. Det kanske
            inte direkt är ett högkvalificerat jobb, men jag skulle tro att
            det bidrar väldigt starkt till att många ungdomar får sin första
            arbetsplats, med kollektivavtalade löner, just genom att företagens
            kostnader blir något lägre än de annars hade varit.
          </note>
          <note>
            Då kommer man till frågan: Vem är det som anställer i det här
            landet? Det är den frågan Vänsterpartiet och Socialdemokraterna
            sällan ställer sig. Det är nämligen inte Arbetsförmedlingen, utan
            det är företagare. Det är företagare som ska betala de här platserna,
            och de ser till både kompetens och löner.
          </note>
          <note>
            När nu interpellanten gör narr av den sänkta arbetsgivarkostnaden
            tror jag att det är ett allvarligt felsteg från Vänsterpartiet.
            Jag tror att detta har haft en väldigt gynnsam effekt för många
            tusentals unga människor i vårt land.
          </note>
          <note type="speaker">
            Anf. 58 Arbetsmarknadsminister SVEN OTTO LITTORIN (m):
          </note>
          <note>
            Fru talman! I år lägger vi närmare 74 miljarder kronor i olika
            arbetsmarknadspolitiska insatser. Visst en hel del av detta är
            ersättning för förlorad inkomst, men även det är en del av arbetsmarknadspolitiken.
          </note>
          <note>
            När det gäller garantierna hörde jag i början Josefin Brink ställa
            frågan om varför det är så få som får utbildning eller praktik
            inom ramen för garantierna. Då ska man komma ihåg att vi inte
            har avsatt ett fast antal platser för insatser av det slaget,
            utan det är en individuell bedömning som Arbetsförmedlingen gör
            när de träffar ungdomarna. Är det en kortare utbildning man behöver
            eller någon typ av praktisk kompetensutveckling finns den möjligheten,
            men det är inte alla som har bedömts ha det behovet. Det är som
            sagt var en individuell bedömning.
          </note>
          <note>
            Det viktiga är väl i så fall att titta på vad som händer efter
            garantin. Då kan jag bara dra mig till minnes den uppföljning
            som Arbetsförmedlingen har tagit fram som visar att efter 30 dagar
            har ungefär 57 procent av dem som lämnat jobbgarantin fått ett
            arbete. Ungefär 10 procent har gått till det offentliga utbildningssystemet.
            Det är en väldigt hög siffra: 67 procent har antingen gått vidare
            till arbete eller till det reguljära utbildningssystemet. Det
            är en god siffra.
          </note>
          <note>
            Man ska också komma ihåg att snittiden som ungdomar är arbetslösa
            är väsentligt kortare än för äldre på arbetsmarknaden. Detta gör
            att det blir viktigt med insatser av coachningskaraktär i början
            så att man snabbt kan få besked om man ska gå tillbaka till det
            ordinarie utbildningssystemet eller försöka hitta de jobb som
            faktiskt finns. Arbetsförmedlingen kommer i år, säger de i sina
            egna prognoser, att omsätta 900 000 jobb, och det är klart att
            det är en bra idé om man kan göra sig beredd att ta de jobb som
            faktiskt finns.
          </note>
          <note>
            Man ska komma ihåg att arbetsmarknadspolitiken varken kan eller
            ska göra allt. För många är det ordinarie skolsystemet det bästa.
            Vi vet till exempel att var femte person i jobbgarantin för unga
            saknar färdig gymnasieutbildning, och därför är det både bra och
            rätt för dem att gå tillbaka till skolbänken. Det är också det
            som nu sker i allt högre omfattning.
          </note>
          <note>
            Därför är det bra med extra medel som vi har lagt till komvux,
            yrkesvux och yrkeshögskolan. Jag vill också påminna om de 10 000
            lediga högskoleplatser som fanns här för inte alls länge sedan.
          </note>
          <note>
            När det gäller Carl B Hamiltons fråga om erfarenheterna från
            Danmark finns det flera olika erfarenheter. Jag frågade min danske
            kollega om hur man kunnat få en sådan låg arbetslöshet i Danmark
            och vad vi skulle kunna lära av. Då sade han: Det förstår du väl.
            Ni måste ju halvera a-kassan för ungdomar.
          </note>
          <note>
            Det har man nämligen gjort i Danmark, och jag kan säga att det
            kanske inte är det förslaget vi kommer att lägga fram. Men den
            viktiga poängen var att man just har en betydligt bredare koppling
            mellan utbildningssystemet och arbetsmarknaden. Man jobbar alltså
            mycket mer med lärlingsutbildning, lärlingsplatser, yrkeshögskola
            och så vidare, och det är precis detta strukturella grepp som
            den här regeringen har tagit för att förbättra kopplingen mellan
            utbildningssystemet och arbetsmarknaden.
          </note>
          <note>
            Det är klart att vi alla inser att det inte får en omedelbar
            effekt i övermorgon. Att förändra utbildningssystemet är ju en
            investering som tar många år när det gäller att få ordning på
            det kaos som den förra regeringen ställde till med.
          </note>
          <note>
            I grunden tror jag att det här problemet är för viktigt för att
            enbart kopplas till krisen. Det är tillräckligt viktigt och tillräckligt
            problematiskt i sin grund. Det är ett strukturellt problem som
            måste åtgärdas. Därför blir det viktigt med särskilda arbetsgivaravgifter
            för unga.
          </note>
          <note>
            Låt oss ställa en annan fråga. Hur många unga har fått behålla
            jobbet i de här kristiderna när det har blivit hälften så dyrt
            att ha dem anställda? Och motsvarande fråga, som jag fortfarande
            inte har fått något svar på, men som kanske Eva-Lena Jansson borde
            kunna svara på vid något tillfälle: Hur många unga kommer att
            förlora jobbet om det blir dubbelt så dyrt att ha ungdomar anställda?
          </note>
          <note type="speaker">
            Anf. 59 JOSEFIN BRINK (v):
          </note>
          <note>
            Fru talman! Det var roligt att Gunnar Andrén har varit på McDonalds.
            Det är det många som är. Har man varit det någon gång tidigare,
            kanske inte bara i studiesyfte utan man kanske till och med har
            ätit där eller jobbat där, vilket väldigt många unga har gjort
            alldeles riktigt kan man konstatera att det alltid har varit så
            att det i stort sett bara är ungdomar som jobbar på McDonalds.
            Det är själva grunden för vår kritik, att man ger en subvention
            till en arbetsgivare och till en bransch som i stort sett har
            som affärsidé att bara ha unga anställda. Det finns inga som helst
            krav på att man ska anställa någon för att få den här rabatten.
          </note>
          <note>
            Vi har i stället valt att utforma den här typen av subvention
            till de arbetsgivare som anställer en ungdom som är arbetslös.
            Då har man ju gjort en insats för att skapa bättre möjligheter
            för unga att få jobb.
          </note>
          <note>
            Dessutom tycker jag att det är häpnadsväckande att Carl B Hamilton
            tycker att det är slöseri att satsa på renovering och energieffektivisering
            av bostäder. Det är sådant som normalt brukar kallas för investeringar.
            Samma sak när det gäller att satsa på järnvägar och kollektivtrafik
            eller att satsa på utveckling av ny energiteknik, som faktiskt
            är en tillväxtskapande möjlighet för en ny framgångsrik exportindustri,
            enligt de flesta bedömare. Men det behövs investeringar för att
            den här nya sektorn ska komma i gång ordentligt.
          </note>
          <note>
            Ännu mer häpnadsväckande är det kanske att kalla det för slöseri
            att man vill satsa på äldreomsorg, sjukvård och utbildning. Det
            är fullständigt obegripligt för mig. Om vi dessutom gör de här
            satsningarna och de leder till att ungdomar kan få jobb blir det
            ju ännu mer obegripligt att hävda att det är ett slöseri. Det
            måste jag ju säga.
          </note>
          <note>
            Arbetsmarknadsministern försvarar att man gör så pass lite inom
            ramen för garantier och annat med att det inte finns behov av
            andra insatser. Anledningen till att så få får utbildning och
            praktik är att det inte finns resurser till det. Det finns ju
            inte pengar. Man avsätter ju så lite pengar per person i de här
            garantierna att det inte finns möjlighet att erbjuda människor
            mer än så. Den möjlighet man har att göra någonting begränsas
            ju av utrymmet.
          </note>
          <note>
            Jag skulle avslutningsvis bara vilja säga att detta är en betydligt
            större fråga än den här krisen, men krisen i sig kommer att medföra
            risk för att unga slås ut för lång tid framöver.
          </note>
          <note type="speaker">
            Anf. 60 Arbetsmarknadsminister SVEN OTTO LITTORIN (m):
          </note>
          <note>
            Fru talman! Det går fort när man har roligt. Jag ber om ursäkt
            för att jag ställde en fråga till Eva-Lena Jansson som hon inte
            hade möjlighet att svara på, men vi får säkert tillfälle att debattera
            det här flera gånger framöver.
          </note>
          <note>
            Låt mig hugga på en sak som Josefin Brink sade och som jag faktiskt
            helt håller med om. I sitt tidigare inlägg sade Josefin Brink
            att arbetsmarknadspolitik inte skapar jobb. Nej, det är helt rätt.
            Jag delar den uppfattningen. Det är klart att det vi måste ha
            är företag som vågar anställa och som har råd att anställa därför
            att de har kunder som betalar. Det är ju grundförutsättningen
            för att vi ska ha några jobb över huvud taget och några skattebetalare
            som sedan kan finansiera vår välfärdssektor som vi är intresserade
            av på olika vis.
          </note>
          <note>
            För mig blir det därför en gåta att ni vill slå på dem som just
            gör detta genom att föreslå fördubblad arbetsgivaravgift för unga
            och göra det dubbelt så dyrt att ha ungdomar anställda. Jag förstår
            inte hur ni får ihop den logiken. Hur många nya jobb blir det
            om man gör det dubbelt så dyrt att anställa ungdomar?
          </note>
          <note>
            Sedan säger Josefin Brink i det sista inlägget att vi hellre
            borde ge en subvention till dem som anställer långtidsarbetslösa
            ungdomar. Men det gör vi ju! Vi kallar det för nystartsjobb. Ungdomar
            som har varit arbetslösa i sex månader ger arbetsgivaren rätt
            till just den nedsättning av arbetsgivaravgiften som gör det ännu
            billigare att anställa just dem som har varit borta länge.
          </note>
          <note>
            Tillsammans med våra satsningar på utbildningssystem innebär
            det att vi kan hantera några år av svåra ekonomiska tider. Men
            det viktigaste, och där håller jag återigen med Josefin Brink,
            är att vi får arbetsgivare som vågar anställa och att de har kunder.
            Det är det vi gemensamt måste se till att vi får.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 2008/09:449 om a-kassans regelverk
            och utförande av sysslor
          </note>
          <note type="speaker">
            Anf. 61 Arbetsmarknadsminister SVEN OTTO LITTORIN (m):
          </note>
          <note>
            Fru talman! Eva-Lena Jansson har frågat mig om jag avser att
            vidta några åtgärder i syfte att ändra arbetslöshetsförsäkringens
            regelverk så att arbetslösa personer kan utföra vissa sysslor
            utan att riskera avstängning från arbetslöshetsersättning.
          </note>
          <note>
            Eva-Lena Jansson redogör för hur en man som har bloggat på en
            tidnings hemsida har fått besked från sin arbetslöshetskassa att
            han är tvungen att sluta med detta om han ska ha rätt till heltidsersättning
            från arbetslöshetsförsäkringen. Mannen har inget anställningskontrakt
            med tidningen och får heller inte någon ersättning för att han
            bloggar på tidningens hemsida.
          </note>
          <note>
            Jag vill inleda med att förklara att jag inte kan uttala mig
            i enskilda ärenden. Däremot vill jag ge ett generellt svar på
            vad som gäller för att en person ska ha rätt till arbetslöshetsersättning.
          </note>
          <note>
            Rätt till ersättning vid arbetslöshet har en sökande som är arbetsför
            och oförhindrad att åta sig arbete för en arbetsgivares räkning
            minst 3 timmar varje arbetsdag och i genomsnitt minst 17 timmar
            i veckan. Den sökande ska vidare vara beredd att anta erbjudet
            lämpligt arbete, vara anmäld som arbetssökande på arbetsförmedlingen,
            medverka till att en individuell handlingsplan upprättas och aktivt
            söka ett lämpligt arbete men inte ha kunnat få ett sådant arbete.
            Personen måste med andra ord stå till arbetsmarknadens förfogande
            för att ha rätt till arbetslöshetsersättning.
          </note>
          <note>
            Det ankommer på varje enskild arbetslöshetskassa att tolka reglerna
            om rätt till arbetslöshetsersättning. Om en person inte är nöjd
            med det beslut en arbetslöshetskassa har fattat har personen möjlighet
            att överklaga beslutet hos allmän förvaltningsdomstol.
          </note>
          <note>
            Mot bakgrund av det anförda avser jag inte att ta några initiativ
            i frågan.
          </note>
          <note type="speaker">
            Anf. 62 EVA-LENA JANSSON (s):
          </note>
          <note>
            Fru talman! Tack för svaret, arbetsmarknadsminister Littorin!
          </note>
          <note>
            Jag har tagit upp frågan om rätten till ersättning. Jag ska på
            en gång säga att jag tycker att det är viktigt att man när man
            får a-kassa verkligen följer det regelverk som finns när det gäller
            att stå till arbetsmarknadens förfogande. Man ska inte ha ersättning
            om man inte aktivt söker arbete. Den uppfattningen tror jag att
            arbetsmarknadsministern och jag delar.
          </note>
          <note>
            Anledningen till att jag har tagit upp den här frågan är precis
            det fall som statsrådet redogör för, men jag har också i den här
            kammaren tagit upp andra personer som har fått sin a-kassa ifrågasatt.
            Det har handlat om idrottsutövare, både kvinnor och män, men det
            har också handlat om fritidspolitiker. Jag tycker att det är ett
            problem när man börjar göra arbetslösa till någon sorts andra
            klassens medborgare som ska vara livegna.
          </note>
          <note>
            Även om man är arbetslös måste man ha rätt att ha ett socialt
            liv vid sidan av sitt arbetssökande. Man måste ha möjlighet att
            vara politiskt aktiv. Man måste ha möjlighet att faktiskt kunna
            skriva dagbok, oavsett om det är virtuellt eller i en vanlig dagbok.
            Man måste faktiskt kunna ha en meningsfull fritid, till exempel
            kunna träna och utöva idrott.
          </note>
          <note>
            Det vi vet händer med människor som blir arbetslösa är att de
            faktiskt riskerar att dra på sig ohälsa. Därför tycker jag att
            det är viktigt att, när man nu får signalerna att a-kassorna tolkar
            regelverket väldigt olika och därmed också ifrågasätter om personen
            har rätt till a-kassa, fråga om arbetsmarknadsministern tänker
            vidta några åtgärder.
          </note>
          <note>
            Nu fick jag svaret att han inte tänker ta något initiativ i den
            här frågan, men bara genom att läsa det arbetsmarknadsministern
            skriver tycker jag att det ändå finns anledning att ställa frågan
            till arbetsmarknadsministern: Finns det inte skäl för ett förtydligande
            vad gäller a-kassereglerna till de olika a-kassorna? Det verkar
            i alla fall som om man gör olika egna tolkningar av direktiven
            och reglerna.
          </note>
          <note>
            Det har också förekommit förfrågningar från a-kassornas samorganisation
            till arbetsmarknadsministern, i alla fall till arbetsmarknadsutskottet
            i riksdagen, om att få ett förtydligande av vad som gäller när
            man är förtroendevald och har a-kasseersättningen. Jag skulle
            ändå vilja höra om arbetsmarknadsministern har något att tillägga
            utöver det svar jag har fått när det gäller förtydligande eftersom
            a-kassorna verkar ha så olika tolkningar av regelverket.
          </note>
          <note type="speaker">
            Anf. 63 Arbetsmarknadsminister SVEN OTTO LITTORIN (m):
          </note>
          <note>
            Fru talman! Låt mig först säga att det är klart att jag delar
            Eva-Lena Janssons grunduppfattning att man ska kunna ha ett liv
            även om man går på a-kassa. Jag tycker att det är alldeles självklart
            att man ska kunna ha en fritid, att man ska kunna göra olika saker.
            Det blir lite problematiskt eftersom jag får akta mig för ministerstyre
            och inte kommentera de enskilda fallen, men i grund och botten
            delar jag naturligtvis Eva-Lena Janssons uppfattning.
          </note>
          <note>
            När det gäller fritidspolitiker och förtroendevalda i synnerhet
            vet jag som gammal partisekreterare hur viktiga de är, hur rara
            pärlor de är och hur många fler vi egentligen skulle behöva i
            våra respektive partier. Däremot vet jag att det just när det
            gäller fritidspolitiker och förtroendevalda har uppstått en diskussion
            om avvägningen mellan ersättningens storlek och tidsåtgången för
            olika uppdrag. Jag ska naturligtvis försöka återkomma om det går
            att få någon typ av förtydligande i den delen. Jag har också talat
            med IAF, Inspektionen för arbetslöshetsförsäkringen, för att få
            en bättre bild av om det går att lägga ett pussel, om det går
            att se ett mönster i olika tolkningar. Annars är det klart att
            vi inte har ändrat på de regler som finns när det gäller förutsättningarna
            för att få arbetslöshetsförsäkringen utbetalad. Någonstans är
            det möjligt att man har kommit fram till en annan tolkning än
            tidigare, och det är i så fall lite märkligt.
          </note>
          <note>
            Det finns regler om arbetslöshetsersättning vid deltid och bisyssla,
            men just i det här fallet som Eva-Lena Jansson tar upp i interpellationen
            är det inte fråga om det eftersom det inte föreligger ett anställningskontrakt
            eller någon betalning. Därför kan man från principiella utgångspunkter
            fundera över hur man har kommit fram till det beslutet i det här
            fallet.
          </note>
          <note>
            Slutsatsen blir ändå att vi inte har ändrat på de regler som
            handlar om att stå till arbetsmarknadens förfogande för rätt till
            ersättning. De är i grunden desamma. I den mån det har varit problematiskt
            tidigare, och är det också i dag, är det möjligt att överklaga
            till förvaltningsdomstol. På det sättet bedömer jag ändå att det
            finns tillräckligt gott skydd för den enskilde för att få en opartisk
            bedömning av vad som är rätt eller inte.
          </note>
          <note type="speaker">
            Anf. 64 EVA-LENA JANSSON (s):
          </note>
          <note>
            Fru talman! Ja, man kan överklaga till förvaltningsdomstol, men
            jag har följt ett fall med en fritidspolitiker som också har överklagat
            till länsrätten. Länsrätten har avslagit hennes överklagan. Nu
            har hon fått prövningstillstånd i kammarrätten, och jag ser fram
            emot att kammarrätten granskar frågan.
          </note>
          <note>
            Det som är principiellt viktigt i båda fallen gäller någon timme
            i veckan oavsett vad det kan vara fråga om. Fritidspolitikern
            har inte haft någon ersättning, hon har avsagt sig ett fast arvode,
            men hon får i alla fall inte ersättning från a-kassan. Nu pratar
            vi alltså om en person som skriver i en tidning utan att få ersättning.
          </note>
          <note>
            Om man fullföljer principen, som just a-kassan har gjort om den
            person som har skrivit i tidningen, vad händer med alla andra
            a-kassor som kan se att en arbetslös har skrivit under en insändare
            i en tidning? Kommer den a-kassan också att säga att det verkar
            som att personen ofta skriver insändare i tidningen, och därför
            ifrågasätter kassan om personen ska få a-kassa för heltid? Det
            är befängt. Det borde var och en förstå. Det vore därför bra om
            arbetsmarknadsministern kunde ta ett initiativ till att ha en
            dialog med Arbetslöshetskassornas Samorganisation, SO, för att
            försöka se om det går att få en samsyn. Hur ser det ut? Vi ska
            veta att det finns a-kassor som har tolkat fritidspolitikers rätt
            till inkomst på ett helt annat sätt än det andra exemplet som
            jag har tagit upp. Det finns motstridiga uppgifter där a-kassorna
            ska tolka samma regelverk, men det tolkas olika. Det verkar falla
            på vilken handläggare man har turen eller oturen att få. Jag utgår
            från att dessa handläggare naturligtvis gör sitt bästa och följer
            det regelverk de är satta att tillämpa, men principiellt är det
            viktigt att det blir samma rättstillämpning. Om man har rätt till
            a-kasseersättning tycker jag också att man ska få det. Det ska
            inte hänga på att a-kassan har valt att tolka regelverket på ett
            sätt som inte är lagstiftarens mening.
          </note>
          <note>
            Jag frågar än en gång: Är det tänkbart att ta initiativ till
            en samling med Arbetslöshetskassornas Samorganisation för att
            lyfta upp frågan om vad som är principiellt rätt i fråga om de
            olika tolkningarna som finns i a-kassorna?
          </note>
          <note type="speaker">
            Anf. 65 Arbetsmarknadsminister SVEN OTTO LITTORIN (m):
          </note>
          <note>
            Fru talman! Det enkla svaret på den frågan är ja. Jag delar i
            grunden Eva-Lena Janssons uppfattning.
          </note>
          <note>
            Nu är det så här att a-kassorna har ett visst myndighetsansvar
            i förhållande till skattebetalarna och naturligtvis sina medlemmar.
            Precis som Eva-Lena Jansson säger är det naturligtvis viktigt
            med ett rättssäkert och tydligt regelverk.
          </note>
          <note>
            Det som förbryllar mig lite är att det här regelverket inte har
            ändrats. Men om det är så att denna typ av fall uppstår är det
            naturligtvis viktigt att ha en dialog med Arbetslöshetskassornas
            Samorganisation och Inspektionen för arbetslöshetsförsäkringen
            för att se om det är fråga om undantag eller om det finns ett
            mönster som gör att frågan måste hanteras. Jag ska vara tydlig
            med att säga att vi kommer att prata med SO om detta.
          </note>
          <note type="speaker">
            Anf. 66 EVA-LENA JANSSON (s):
          </note>
          <note>
            Fru talman! Det var ett glädjande besked från arbetsmarknadsministern.
            Jag ser fram emot att se både sjuka, pensionärer och arbetslösa
            som utövar sin rätt att framföra sin syn på bloggar och i insändare
            utan att riskera att bli av med sina ersättningar. Det är viktigt
            att detta initiativ tas från regeringen. Det kan inte vara så
            att vi gör olika tolkningar.
          </note>
          <note>
            Jag tror att a-kassorna med alla de förändringar som regeringen
            har gjort i a-kassan också tolkar att piskans politik ska gälla
            även regleringen av a-kassan. Regeringen har skickat signaler
            ibland olyckliga signaler och jag hoppas att vi nu får en bra
            utredning i frågan.
          </note>
          <note>
            Tack, fru talman, för debatten.
          </note>
          <note type="speaker">
            Anf. 67 Arbetsmarknadsminister SVEN OTTO LITTORIN (m):
          </note>
          <note>
            Fru talman! Även jag tackar. Det är klart att vi båda vill ha
            ett system som innebär att man ska stå till arbetsmarknadens förfogande
            när man får a-kassa. Det är grunden för allt. Samtidigt vill vi
            båda två att man ska kunna ha ett liv, kunna blogga, utöva ett
            fritidsintresse eller vad det kan vara. Det måste finnas sätt
            för att hantera detta.
          </note>
          <note>
            Min utgångspunkt är att eftersom reglerna inte har ändrats finns
            den avvägningen i regelverket i dag. Men om det sker olika tolkningar
            är det svårt för en enskild att veta vad som gäller. Därför kan
            ett sådant samtal vara en bra idé så att det går att se om det
            finns en grund för att det sker olika tolkningar eller om det
            är undantag snarare än regel.
          </note>
          <note>
            Överläggningen var härmed avslutad.
          </note>
          <note>
            11 § Anmälan om inkomna faktapromemorior om förslag från Europeiska
            kommissionen
          </note>
          <note>
            Andre vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note>
            KOM(2009)116
          </note>
          <note>
            12 § Hänvisning av ärende till utskott
          </note>
          <note>
            Föredrogs och hänvisades
          </note>
          <note>
            13 § Bordläggning
          </note>
          <note>
            Anmäldes och bordlades
          </note>
          <note>
            14 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 27 april
          </note>
          <note>
            Marie Engström
          </note>
          <note>
            Marie Engström
          </note>
          <note>
            Åsa Lindestam
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 5 maj.
          </note>
          <note>
            15 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 27 april
          </note>
          <note>
            Yvonne Andersson
          </note>
          <note>
            Christina Axelsson
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 5 maj.
          </note>
          <note>
            16 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 24 april
          </note>
          <note>
            Ameer Sachet
          </note>
          <note>
            den 27 april
          </note>
          <note>
            Gunnar Sandberg
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 5 maj.
          </note>
          <note>
            17 § Kammaren åtskildes kl. 14.06.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
