<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200809</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200809</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--13</head>
          <docDate when="2008-10-15 00:00:00">2008-10-15 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2008/09:13
          </note>
          <note>
            Onsdagen den 15 oktober
          </note>
          <note>
            Kl. 09:00 - 21:03
          </note>
          <note>
            1 § Partiledardebatt
          </note>
          <note type="speaker">
            Anf. 1 MONA SAHLIN (s):
          </note>
          <note>
            Herr talman! Sverige har en samhällsmodell byggd på sammanhållning
            och solidaritet den svenska modellen. Där har vi hittills hämtat
            vår styrka i den internationella konkurrensen. Kunskap, trygghet
            och rättvisa har varit vårt avstamp för en stark utveckling.
          </note>
          <note>
            Nu är det tuffa tider för många löntagare och företag i Sverige.
            Då är det politikens uppgift att vara tydlig kring problemen men
            framför allt att visa på möjligheter och lösningar, en väg ut,
            en väg framåt. För min del ska jag försöka vara tydlig, både i
            min kritik mot regeringen och i de svar som vi socialdemokrater
            har.
          </note>
          <note>
            Finanskrisen är allvarlig. När kriser sprider sig från land till
            land blir det tydligt hur viktigt det är att vi har starka samarbetsorgan
            som Europeiska unionen och för den delen också FN och IMF. EU:s
            starka initiativ är viktiga. Det är mycket bra att regeringen
            följer med dem. I kristider kan det behövas samling. Vi har alltid
            varit beredda till det. Det är bra att regeringen äntligen tycks
            börja hålla med oss om det.
          </note>
          <note>
            Men det vore bra om regeringen kunde se också detta: Skymd av
            finanskrisen pågår en annan kris i Sverige som kräver vår totala
            uppmärksamhet, nämligen krisen för jobben. Den kan inte bara skyllas
            på internationell finanskris eller lågkonjunktur. Det löser inget.
            Nu behövs politik. Nu behövs solidaritet.
          </note>
          <note>
            Jag har många gånger anklagat regeringen för att ha underskattat
            och därmed fördjupat lågkonjunkturen. I överhettning ska man inte
            göra stora ofinansierade skattesänkningar. Då tvingas räntehöjningarna
            fram.
          </note>
          <note>
            När det råder brist på arbetskraft med rätt kompetens ska man
            inte rusta ned utbildningen. Då viker produktivitetstillväxten,
            och långtidsarbetslösheten riskerar att bita sig fast.
          </note>
          <note>
            När oron sprider sig i samhället ska man inte förstöra trygghetsförsäkringarna.
            Ändå har just detta gjorts. Jag undrar: Varför? På vilket sätt
            var det bra för Sverige? Varför görs detta av en regering som
            satt sin heder i pant på att skapa fler jobb?
          </note>
          <note>
            När septembersiffrorna över varslen kom angav Arbetsförmedlingen
            kraftigt fallande konjunktur och att produktivitetstillväxten
            har varit svag i två år i rad som sina skäl. Jobbkrisen var definitivt
            här.
          </note>
          <note>
            Arbetsmarknadsministern gick ut och kommenterade varslen med
            att 7 000 är inte så många. Inte så många! Man häpnar.
          </note>
          <note>
            Jag satt med fackklubben på Volvo Personvagnar i Göteborg när
            de fick beskedet att 3 000 personer skulle varslas. Låt mig säga
            så här: Drabbade individer och familjer förväntar sig med rätta
            att vi politiker ställer upp inte med tankar utan med konkret
            stöd.
          </note>
          <note>
            De stora varslen har rört fordonsindustrin och svensk industris
            ryggrad. Vi vet av erfarenhet att efter detta kommer varsel i
            tjänstesektorn, i småföretagen och bland underleverantörer och
            deras leverantörer.
          </note>
          <note>
            Konjunkturinstitutet räknar med 7 procents arbetslöshet redan
            nästa år. Det var inte oppositionsledaren som sade det utan Konjunkturinstitutet.
          </note>
          <note>
            Det är bra att regeringen kan flytta utbildningsplatser från
            andra orter så att Västsverige får stöd. Det är bra. Men var hittar
            ni utbildningsplatserna när varslen slår till på andra håll, i
            Köping, Sundsvall eller på Gotland? Det hoppas jag att ni svarar
            på i dag.
          </note>
          <note>
            Vi socialdemokrater har krävt åtgärder som kan sjösättas redan
            nu. Vi har förslag och vi har nya pengar redan i tilläggsbudgeten.
            Det handlar om utbildning och kompetensutveckling för människor
            som riskerar varsel, om nya forskningspengar till industri- och
            tjänstebranscher som är hårt pressade av nedgången och om stöd
            till de nyföretagare som de anställda i företagen som varslar
            måste få en chans att bli.
          </note>
          <note>
            För kommande år har vi fler förslag 73 000 nya utbildningsplatser
            under åren framöver, jobb och utbildning till de 10 000 ungdomar
            som går långtidsarbetslösa, investeringsprogram inom strategiskt
            viktiga branscher för Sverige, en politik för fler jobb inom små-
            och nyföretagande samt investeringsstöd för att bygga fler hyresrätter.
          </note>
          <note>
            Det går att använda lågkonjunkturer för att rusta svensk arbetsmarknad
            för framtiden. Jag anser att vi som politiker har ett ansvar att
            göra just det just nu.
          </note>
          <note>
            Herr talman! En halv miljon människor har trängts ut från a-kassan.
            De går nu in i jobbkrisen utan ett ekonomiskt skyddsnät. Andra
            får försöka klara sig på en a-kassa som bara ger halva inkomsten
            om de blir arbetslösa.
          </note>
          <note>
            Den 2 januari 2010 räknar Försäkringskassan med att 20 000 människor
            utförsäkras på en och samma dag från sjukförsäkringen.
          </note>
          <note>
            Detta har regeringen försökt sälja som sin arbetslinje. Det är
            en socialbidragslinje. Över hälften av landets kommuner ser redan
            en ökning av socialbidrag. Enligt regeringens egna prognoser kommer
            ökningen att fortsätta varje år framöver. Men de kan inte trolla
            på socialkontoren. Resurserna måsta tas från annan kommunal verksamhet,
            det vill säga från välfärden.
          </note>
          <note>
            Om otryggheten växer påverkar det också den ekonomiska utvecklingen.
            Situationen är helt och hållet skapad av regeringen. Den kan när
            som helst rättas till om regeringen vill.
          </note>
          <note>
            Vi socialdemokrater vet att trygghet och rättvisa är bra för
            Sverige. Vi har en politik för det.
          </note>
          <note>
            A-kasseavgifterna måste sänkas omedelbart och inte bara kosmetiskt.
            När varslen duggar tätt är det dags för regeringen att inse sina
            misstag. Trygghetsförsäkringarna måste repareras så att de skyddar
            mot inkomstbortfall. Vi vill höja taken i a-kassan och sjukförsäkringen.
            De måste ge 80 procent av lönen.
          </note>
          <note>
            Pensionärer och studenter halkar ohjälpligt efter när regeringen
            för tredje gången riktar sina skattesänkningar till dem som har
            ett jobb. Pension är uppskjuten lön. Den ska beskattas på samma
            sätt som lön.
          </note>
          <note>
            Och ja, vi tar ut högre skatter än regeringen. Också de förmögna
            ska få vara med och bidra till välfärden. Vi räds inte en debatt
            om skatterna. Vi vet vad vi vill. Vi vill ha rättvisa skatter.
          </note>
          <note>
            Herr talman! Jag vill arbeta för ett Sverige där klyftorna minskar,
            inte ökar. Det är ett Sverige där sysselsättningen kommer genom
            kloka investeringar i småföretag, i traditionell industri och
            genom klimatomställning och kunskapssatsningar. Det är ett Sverige
            där vi formar en ny kompetensförsäkring för löntagarna, där vi
            rustar miljonprogrammen i förorterna och där vi stimulerar utvecklingen
            i nya framtidssektorer i tjänstesektorn.
          </note>
          <note>
            Vi kan investera i framtiden eftersom vi prioriterar jobb och
            rättvisa framför stora skattesänkningar. Orättvisor och otrygghet
            har aldrig varit lösningen på Sveriges problem och har aldrig
            varit den svenska modellen. Därför är inte heller en moderatstyrd
            regering lösningen på Sveriges problem. Om detta är en samlad
            opposition fullständigt enig.
          </note>
          <note>
            Om Sverige ska få en politik som både är rättvis och klimatsmart,
            både röd och grön, har vi ett bättre alternativ. Vi och Miljöpartiet
            har redan påbörjat det arbetet.
          </note>
          <note>
            Fram till valet 2010 är regeringen ansvarig för utvecklingen.
            Försvara er politik, eller var kloka nog att ändra den. Det skulle
            Sverige och rättvisan tjäna på.
          </note>
          <note type="speaker">
            Anf. 2 Statsminister FREDRIK REINFELDT (m) replik:
          </note>
          <note>
            Herr talman! Mona Sahlin har i dag lovat att börja svara på frågor.
            Det välkomnar jag.
          </note>
          <note>
            Här är den första frågan: Mona Sahlin påstår att finanspolitiken
            har varit direkt utlösande för räntehöjningar. Kan Mona Sahlin
            ange någon annan källa än Thomas Östros som stöd för det påståendet?
          </note>
          <note>
            Så till min andra fråga: Det påstås att vi nu har ett växande
            socialbidragstagarantal. Varför var det inte något problem när
            vi hade socialdemokrater vid makten med ungefär 300 000 i snitt
            som levde på socialbidrag medan det nu beskrivs som ett allvarligt
            samhällsproblem när det rör sig om 210 000?
          </note>
          <note>
            Vi pratar om långsiktighet när det gäller jobben. Det tycker
            jag är bra. Jag ska återkomma till stöd i konjunkturen för omställning.
            Det är ofta så i politiken att vi pratar om konjunktur, men vi
            ska vara ärliga mot våra väljare och säga att det är något som
            vi har mindre möjlighet att påverka.
          </note>
          <note>
            Det är det vi gör långsiktigt som lägger grund för varaktig sysselsättning
            som är det viktiga.
          </note>
          <note>
            Vi har forskarstöd som har gått igenom vår politik och säger
            att det vi har gjort ger varaktig sysselsättningsökning på mellan
            50 000 och 100 000, oavsett konjunktur. Grunden för det är framför
            allt jobbskatteavdraget, som gör det mer lönande att arbeta framför
            allt för dem med små inkomster som går från bidragsförsörjning
            till eget arbete, och förändringen av a-kassan.
          </note>
          <note>
            Det faktum att vi får en bättre fungerande arbetsmarknad är till
            stöd för att vi varaktigt höjer sysselsättningen.
          </note>
          <note>
            Om man minskar och tar bort de åtgärder som varaktigt ger sysselsättning
            försvinner jobb. Med Socialdemokraternas förslag innebär det att
            60 000 jobb varaktigt försvinner. Hur kan det vara rättvisa? Hur
            kan det lugna alla dem som nu hör om varsel över Sverige? Hur
            kan Mona Sahlin försvara en politik som leder till färre jobb?
          </note>
          <note type="speaker">
            Anf. 3 MONA SAHLIN (s) replik:
          </note>
          <note>
            Herr talman! När man lyssnar på statsminister Fredrik Reinfeldt
            är det som om det inte var någon kris, som om regeringens politik
            hade orsakat mängder av jobb, som om inte varslen fanns, som om
            det bara var jag som stod och pratade om att socialbidragen växer.
            Det gör din egen regering, Fredrik Reinfeldt, i sin egen budget.
            Det gäller inte bara i år utan ni räknar med att det fortsätter
            så åren som kommer.
          </note>
          <note>
            Jag påstår med stöd, inte bara av Thomas Östros som jag lutar
            mig emot varje dag av hundra hellre än mot Anders Borgs skuldra,
            att ofinansierade skattesänkningar och undandragandet av utbildningsinsatser
            i en tid när bristfrågan var den stora på arbetsmarknaden har
            försvårat för de människor som nu skulle ha möjlighet att få jobb.
          </note>
          <note>
            Jag påstår att era skatteförändringar och era medvetna neddragningar
            av trygghetssystemen har försatt människor i en situation där
            socialbidrag blir den enda lösningen. Det finns ett annat svar
            på hur man möter kriser. Det finns andra sätt att stimulera ekonomin
            än att öka orättvisorna. Man kan, i stället för att sänka skatten
            för dem med de högsta inkomsterna, välja att stimulera ekonomin
            genom att prioritera barnbidragen, prioritera pensionärerna, prioritera
            studenterna och framför allt genom att inte sänka a-kassan. Jag
            har svar, inte som du vill ha, men som Sverige som behöver rättvisa
            och trygghet skulle ha behövt i dag. Det tänker jag fortsätta
            att försvara. Det är socialdemokratins politik.
          </note>
          <note type="speaker">
            Anf. 4 Statsminister FREDRIK REINFELDT (m) replik:
          </note>
          <note>
            Herr talman! Jag nämnde att jag ska återkomma i mitt huvudanförande.
          </note>
          <note>
            Mona Sahlin får fortsätta med det hon har gjort den senaste veckan:
            hon backar. Det gick alltså inte att belägga att finanspolitiken
            var grund för aktiva räntehöjningar. Nu blev det ett annat svar.
            Jag förstod att det skulle bli så.
          </note>
          <note>
            Det gick alltså inte att leda i bevis att socialdemokratin var
            bekymrad över socialbidragstagarna när de var fler under era år
            än vad de är nu.
          </note>
          <note>
            Den verkliga frågan är: Hur kan man ta bort alla de delar som
            har byggt den varaktiga sysselsättningsökningen och ändå hävda
            att man kan möta människors oro över att jobben ska försvinna?
          </note>
          <note>
            Det måste nu bli centrum för politikens debatter i Sverige. Vi
            har stöd för att det vi gör varaktigt ökar sysselsättningen med
            mellan 50 000 och 100 000 varaktigt oavsett konjunktur. Tar man
            bort de åtgärder i form av sänkta inkomstskatter och förbättring
            av arbetsmarknadens funktionssätt som vi har gjort försvinner
            också jobben, Mona Sahlin.
          </note>
          <note type="speaker">
            Anf. 5 MONA SAHLIN (s) replik:
          </note>
          <note>
            Herr talman! Jag påstår med bestämdhet den debatten kommer att
            pågå från och med nu fram till valdagen att det skapar otrygghet
            att man medvetet ökar orättvisorna och det skapar inte fler jobb.
            Jag påstår med allvar, och kommer att göra det i två år till,
            att jobbskatteavdragens främsta effekt den kortsiktiga och den
            långsiktiga effekten är att ni har dragit iväg skillnaden mellan
            dem som fortfarande har ett jobb och de som har jobbat tidigare
            i sitt liv och framför allt dem som i dag är sjuka och arbetslösa.
          </note>
          <note>
            Jag påstår att en rättvis politik för den här konjunkturen det
            är den vi ska möta nu, Fredrik Reinfeldt handlar om att ge tillbaka
            tryggheten så att människor vågar ställa om. Har man inkomsttrygghet
            betyder det också förändringstrygghet. Har man utbildningsmöjligheter
            tar de arbetslösa dem. Satsar man på småföretagen blir det nya
            jobb. Går man in med arbetsmarknadsutbildning blir det också en
            starkare arbetsmarknad.
          </note>
          <note>
            Vi har två vägar. Det är det som debatten kommer att handla om.
            Jobben måste komma genom rättvisa och rättvisa ger jobb. Det är
            mitt recept.
          </note>
          <note type="speaker">
            Anf. 6 Näringsminister MAUD OLOFSSON (c) replik:
          </note>
          <note>
            Herr talman! År 2006, när vi tog över regeringsmakten, hade Socialdemokraterna
            lämnat efter sig 100 000 ungdomar i öppen arbetslöshet eller olika
            åtgärder.
          </note>
          <note>
            För Centerpartiet var ungdomsarbetslösheten en av de viktigaste
            frågorna i valrörelsen. Vi menar att unga inte ska starta sina
            liv med att leva på socialbidrag. De ska kunna komma in på arbetsmarknaden.
            De ska ha en chans att visa upp sig och de ska ha en chans att
            få ett bättre jobb längre fram.
          </note>
          <note>
            Därför var det viktigt för regeringen att tidigt sätta in insatser
            för att få ungdomar tillbaka till arbetsmarknaden. En av åtgärderna
            är och har varit att sänka arbetsgivaravgifterna. Vi har också
            jobbat med matchning och bättre utbildning så att vi ska rusta
            våra ungdomar för att komma in på arbetsmarknaden. Resultatet
            av det är 40 000 färre i utanförskap i ungdomsgruppen.
          </note>
          <note>
            I Socialdemokraternas budget läser jag att man tänker införa
            en straffskatt på unga. Man tänker ta bort den arbetsgivaravgiftssänkning
            som finns i dag. Det ger effekter som innebär att många ungdomar
            blir dyrare att ha på en arbetsplats.
          </note>
          <note>
            I den offentliga sektorn och på privata företag ska vi ha en
            högre kostnad för unga framöver de som allra mest behöver få visa
            upp sig och få en chans att få ett jobb.
          </note>
          <note>
            Min fråga till Mona Sahlin är: Varför vill ni straffbeskatta
            ungdomar? Varför vill ni inte ge dem chansen? Tror ni att de har
            det lättare om ni höjer kostnaden för unga? Tror ni att företag
            och offentlig sektor får det lättare att anställa unga när ni
            höjer kostnaden för att anställa dem? Straffskatten på unga är
            orättvis.
          </note>
          <note type="speaker">
            Anf. 7 MONA SAHLIN (s) replik:
          </note>
          <note>
            Herr talman! Det är alltid intressant att diskutera ekonomisk
            politik med Maud Olofsson. Det ser jag fram emot i dag och många
            gånger framöver.
          </note>
          <note>
            Jag tror att ni gör en oerhörd missbedömning om ni tror att ord
            som straffskatt och skattechock är det värsta som människor vill
            resonera om i en tid när man har chocken över varslen, chocken
            över socialbidragsökningen, chocken över oron över att förlora
            jobben.
          </note>
          <note>
            Vi har ingen straffskatt på ungdomar, Maud Olofsson. Ni smetar
            ut 10 miljarder kronor det är mycket pengar på att alla företag
            som anställer ungdomar får en sänkning av skatten i stället för
            att rikta skattesänkningen till de företag som anställer arbetslösa
            ungdomar. Där vill vi socialdemokrater ta bort arbetsgivaravgiften
            helt därför att vi är övertygade om att de flesta ungdomar i dag
            är de som står starkast på arbetsmarknaden med god utbildning,
            med briljanta framtidsutsikter och en arbetsmarknad som letar
            och söker efter dem. Men det är de som blir kvar vid sidan av
            som behöver stödet från samhället.
          </note>
          <note>
            Så säg inte att vi straffbeskattar ungdomar. Vi tar bort den
            bonusbeskattning som ni smetar ut, och vi koncentrerar oss på
            de arbetslösa ungdomarna och bygger därtill på med utbildning
            och praktik för de ungdomar som i ert Sverige i dag fortfarande
            inte har fått ett jobb. Det tycker jag är en rättvis politik för
            ungdomar, och det är ingen straffbeskattning, Maud Olofsson. Det
            kan det inte vara ens i dina tankar.
          </note>
          <note type="speaker">
            Anf. 8 Näringsminister MAUD OLOFSSON (c) replik:
          </note>
          <note>
            Herr talman! Om jag vore Mona Sahlin skulle jag försöka titta
            lite grann på fakta. Det är alltid bra som grund när man ska debattera.
            100 000 ungdomar var utanför arbetsmarknaden när vi tog över.
            I dag är det 40 000 färre med de åtgärder som vi har vidtagit.
            Vilken slutsats drar Mona Sahlin av det? Är det en misslyckad
            politik när 40 000 färre ungdomar är utanför?
          </note>
          <note>
            Ungdomar har haft mycket svårare än andra att komma in på arbetsmarknaden.
            Det var det som vi såg i valrörelsen 2006.
          </note>
          <note>
            När vi sänker arbetsgivaravgifterna, och vi fortsätter med det,
            ökar vi möjligheterna för unga att ta sig in. De kan gå till en
            arbetsgivare och säga: Det är billigare att anställa mig.
          </note>
          <note>
            Titta på resultatet, Mona Sahlin. Det som ni kommer att göra
            med er budget är att straffbeskatta ungdomar. Det är offentlig
            sektor, det är privata småföretag, och det är stora företag som
            kommer att få högre kostnader om de har en person under 26 år
            anställd.
          </note>
          <note>
            Det är bara resultatet som talar när regeringen presenterar sin
            politik och kan göra utvärderingar. Och fakta är en bra grund
            att stå på när man ska titta på vilket budgetalternativ som man
            ska lägga fram.
          </note>
          <note type="speaker">
            Anf. 9 MONA SAHLIN (s) replik:
          </note>
          <note>
            Herr talman! När man talar om fakta handlar det också om vad
            man väljer att se och var man väljer att tro att politiken behöver
            göra störst insatser nu.
          </note>
          <note>
            Det som jag ser är en verklighet som väldigt dramatiskt är på
            väg att förändras, Maud Olofsson. Där kommer det utan tvekan att
            handla om att i fråga om varje skattekrona som vi kan sänka kostnaderna
            med är det de som har det tuffast på arbetsmarknaden som måste
            gå först. I min värld, i socialdemokratins värld, är det de arbetslösa
            ungdomarna. Det är de som behöver stödet, och det är det som vi
            prioriterar. Och vi kompenserar kommuner och landsting till sista
            kronan för detta, så att det inte låter som om vi bluffar med
            budgeten som någon av dina regeringskolleger har varit ute och
            viftat med under de senaste dagarna.
          </note>
          <note>
            Att ha en politik för både goda och dåliga tider handlar om att
            våga prioritera. Dessutom kan man inte när de mörka molnen kommer
            dra bort paraplyet från dem som behöver skydd och stöd. En stark
            a-kassa, ett riktat stöd och stora utbildningsinsatser är vad
            Sveriges ungdomar behöver. Det är vad vi socialdemokrater kommer
            att kämpa för.
          </note>
          <note type="speaker">
            Anf. 10 Utbildningsminister JAN BJÖRKLUND (fp) replik:
          </note>
          <note>
            Herr talman! Den 26 augusti i år hände något intressant. LO:s,
            Landsorganisationens, ekonomer lade fram en stor ekonomisk rapport
            om regeringens ekonomiska politik. Rubriken är Jobbskatteavdraget
            , men rapporten handlar om hela den ekonomiska politiken. Det
            intressanta med rapporten är vad den innehåller. I rapporten går
            man systematiskt igenom de åtgärder som vi har vidtagit. Man kommer
            fram till slutsatsen att regeringens reformer ökar arbetskraftsutbudet
            med 1,8 procent och att i princip hela denna ökning beror på en
            ökning av arbetskraftsutbudet. För alla som inte är ekonomer betyder
            det att jobben har blivit fler en ökning med 1,8 procent. 70 000
            nya jobb har jobbskatteavdraget och våra övriga reformer lett
            till. Det är inte jag och regeringen som påstår det, även om vi
            också kan göra det, och det är inte ens regeringens propagandakansli
            som påstår det, utan det är LO:s ekonomer som påstår detta, Mona
            Sahlin.
          </note>
          <note>
            Min fråga till Mona Sahlin är: Har LO-ekonomerna fel? Är det
            inte så att de har rätt? Varför har Mona Sahlin i så fall röstat
            mot 70 000 nya jobb?
          </note>
          <note type="speaker">
            Anf. 11 MONA SAHLIN (s) replik:
          </note>
          <note>
            Herr talman! Jag har förstås inte bara läst LO-ekonomernas rapport.
            Jag umgås också med LO ganska många dagar i veckan. Jag har inte
            bara läst rapporten utan jag vet vad som står i den. LO-ekonomerna
            säger där att jobbskatteavdraget är ett dyrt och ganska effektivt
            sätt att skapa nya jobb. De pekar också på att det finns bättre
            sätt.
          </note>
          <note>
            LO:s ekonomer tycker också, Jan Björklund, att man ska höja a-kassan,
            att man ska höja taket i a-kassan, att man ska slåss för kollektivavtalens
            ställning ute i Europa och att vi borde ha fått rösta här i kammaren
            om fördraget efter det att utredningen om Lavaldomen fanns på
            plats. Varför lyssnar Jan Björklund bara med en tiondels öra på
            LO? Använd båda öronen. Då lyssnar jag gärna på Jan Björklund
            också.
          </note>
          <note type="speaker">
            Anf. 12 Utbildningsminister JAN BJÖRKLUND (fp) replik:
          </note>
          <note>
            Herr talman! Det här replikskiftet är nästan genant. Vi vet väl
            att ni är för höjda bidrag. Det säger ni varje gång. Det är det
            enda ni säger. Jag vet det. Jag är helt övertygad om att Mona
            Sahlin får stöd från Wanja Lundby-Wedin för ökade bidrag. Men
            nu ställer jag en fråga. Eftersom Mona Sahlin hävdar att regeringens
            politik inte är verkningsfull när det gäller arbetsmarknaden ställer
            jag frågan: Har LO:s egna ekonomer fel när de kommer fram till
            att det skapas 70 000 nya jobb? Om de inte har fel, kan Mona Sahlin
            då inte tala om varför hon har varit emot dessa 70 000 nya jobb?
          </note>
          <note>
            Ni är inte bara helt svarslösa när det gäller dessa frågor. Dessutom
            har den senaste veckan visat att ni är helt alternativlösa över
            huvud taget i svensk politik.
          </note>
          <note>
            Jag noterade att Mona Sahlin sade att ni tre är överens på en
            punkt: Ni är mot regeringen. Det har vi förstått. Men det är den
            enda punkten som ni är överens om, och det är det som är problemet.
            Den här veckan har varit en kollaps för vänsteroppositionen i
            Sverige.
          </note>
          <note type="speaker">
            Anf. 13 MONA SAHLIN (s) replik:
          </note>
          <note>
            Herr talman! Jag är ledsen över att göra Jan Björklund besviken.
            Vänsterblocket är inte i någon kollaps. Det är dessutom så att
            frågan om vilken regering som ska styra Sverige inte är vilken
            fråga som helst. Det är den regering som sitter nu som har möjligheten
            att i två år till påverka utvecklingen på riktigt. Gör det, och
            sluta prata om att a-kassan skulle vara ett bidrag! Säger du till
            alla som nu är varslade och riskerar att förlora jobbet att de
            ska leva på bidrag när det handlar om att de, precis som LO också
            tycker, har avsatt delar av sin lön under hela sitt arbetsliv
            för att kunna ha en trygghet om varslen drabbar just dem?
          </note>
          <note>
            Jag vill också säga, så att alla är medvetna om det, att vi accepterar
            både jobbskatteavdrag ett och två därför att vi vet att verkligheten
            nu är som den ser ut. Vi kommer att säga nej till jobbskatteavdrag
            tre det gör LO-ekonomerna också därför att man då bara vidgar
            dessa klyftor ännu mer.
          </note>
          <note>
            Vi tar gärna en debatt om skatterna, Jan Björklund, och framför
            allt inte om bidragen utan om trygghetsförsäkringarna som löntagarna
            i dag behöver mer än någonsin. Den striden tar vi.
          </note>
          <note type="speaker">
            Anf. 14 Socialminister GÖRAN HÄGGLUND (kd) replik:
          </note>
          <note>
            Herr talman! Jag tänkte bara haka på det sista som sades i det
            senaste meningsutbytet. När alliansregeringen presenterade det
            första steget i jobbskatteavdraget sade Socialdemokraterna nej.
            När vi presenterade det andra steget sade Socialdemokraterna ja
            till det första men nej till det andra. När vi presenterade det
            tredje steget sade Socialdemokraterna ja till det första och till
            det andra. Vad kommer ni att säga i nästa budgetmotion?
          </note>
          <note>
            Herr talman! Jag tänker förstås återkomma till det ekonomiska
            läget senare här i mitt anförande. Nu tänker jag ta upp en helt
            annan fråga och gå från den stora världen till den lilla. Det
            gäller föräldraförsäkringen.
          </note>
          <note>
            Föräldraförsäkringen är i dag individuell. Det innebär att föräldraförsäkringsdagarna
            kan delas mellan mamman och pappan till barnet.
          </note>
          <note>
            Socialdemokraterna har en idé som går ut på att man i ett första
            steg, som Mona Sahlin häromdagen sade, ska förbjuda en överföring
            av föräldraförsäkringsdagarna mellan föräldrarna först till en
            tredjedel och med syftet att sedan förbjuda det helt och hållet.
          </note>
          <note>
            Karl-Petter Thorwaldsson, socialdemokrat som tidigare utrett
            den här frågan, fick frågan hur han ser på det faktum att föräldrar
            framöver kanske kommer att tillbringa mindre tid med sina barn
            och att små barn i framtiden kommer att tillbringa mer tid på
            dagis. Han svarade: Ja, det får man ta.
          </note>
          <note>
            Delar Mona Sahlin uppfattningen att det är konsekvenser som man
            får ta?
          </note>
          <note type="speaker">
            Anf. 15 MONA SAHLIN (s) replik:
          </note>
          <note>
            Herr talman! Göran Hägglunds parti har också viss erfarenhet
            av att sitta i opposition, av att kritisera förslag som regeringen
            lägger fram och sedan faktiskt inte ändra dem när man kommer till
            makten.
          </note>
          <note>
            De borgerliga partierna argumenterade mot utbyggnaden av högskolorna
            ute i landet. Ska ni lägga ned dem?
          </note>
          <note>
            Några borgerliga partier argumenterade mot pappamånaden. Ska
            ni ta bort den?
          </note>
          <note>
            Några här tyckte att komvuxsatsningen var orimlig. Den har ni
            tagit bort, så det har ni i alla fall fullföljt.
          </note>
          <note>
            Det är oseriöst att inte se att också vi i ett oppositionsparti
            argumenterar för vad vi hade gjort om vi i stället hade varit
            regeringen men sedan tvingas acceptera att det är regeringen som
            regerar, som har majoritet här i riksdagen och förändrar verkligheten
            för varje dag som går.
          </note>
          <note>
            Vi kommer att fortsätta att argumentera för rättvisa skatter,
            men det går inte att låtsas att oppositionsrollen också innebär
            att man tvingas acceptera verkligheten. För övrigt ser jag fram
            emot att ni tar bort pappamånaden och river upp hela högskolesatsningen
            ute i landet. Då vore ditt inlägg konsekvent. Nu var det inte
            det.
          </note>
          <note>
            Du frågar om jag tycker att det är en rimlig debatt som vi socialdemokrater
            nu har i våra rådslag för att försöka få fram en mer jämlik fördelning
            av föräldraförsäkringens uttag. Är det rimligt att tänka sig en
            modell där man delar upp i 3-3-3? Det är det förslag som nu är
            ute i mitt parti.
          </note>
          <note>
            Jag hoppas att vi kommer dit just därför att jag står för att
            vara feminist och för jämställdheten. Jag vet ju att många kvinnor
            får betala ett högt pris i form av en mycket sämre pension om
            det inte delas mer lika. Det är en politik som jag varje dag är
            beredd att försvara, Göran Hägglund!
          </note>
          <note type="speaker">
            Anf. 16 Socialminister GÖRAN HÄGGLUND (kd) replik:
          </note>
          <note>
            Herr talman! Ja, det var också ett svar. Men min fråga var: Vad
            kommer Socialdemokraterna att säga med anledning av det tredje
            jobbskatteavdraget nästa år? Mona Sahlin säger då att man tvingas
            anpassa sig till den politik som regeringen för. Jag tolkar det
            så att det som ni i dag säger inte kommer att gälla nästa år utan
            att ni då kommer att säga att det tredje steget är bra.
          </note>
          <note>
            Alternativet är nämligen att Socialdemokraterna genomför vad
            som skulle handla om en dramatisk skattehöjning för vanliga löntagare
            i vårt land. En sjuksköterska skulle få en skattehöjning med 1
            477 kronor per månad. Det är egentligen det som ni hade stått
            för om svenska folket inte hade placerat er i opposition.
          </note>
          <note>
            När det gäller föräldraförsäkringen konstaterar jag att Mona
            Sahlin i sitt svar inte en enda gång använder det ord och talar
            om de personer som det ytterst handlar om: barnen.
          </note>
          <note>
            Hur riggar vi system som gör att föräldrarna kan ordna tillvaron
            så att det blir på bästa sätt för barnen?
          </note>
          <note type="speaker">
            Anf. 17 MONA SAHLIN (s) replik:
          </note>
          <note>
            Herr talman! Var konsekvent, Göran Hägglund! Om staten inte alls
            ska lägga sig i fördelningen mellan mamman och pappan, ta då bort
            pappamånaderna! Lägg fram det förslaget här i riksdagen!
          </note>
          <note>
            Nu handlar diskussionen faktiskt om hur mycket barnen ska få
            möjlighet att vara med båda sina föräldrar. Hur mycket samhället
            genom en modern, uppdelad föräldraförsäkring, också med takhöjning,
            stöttar pappornas möjlighet att faktiskt också ha råd att vara
            hemma ser jag som en väldigt viktig förändring för både mammorna
            och papporna och därmed, förstås, också för barnen.
          </note>
          <note>
            Försök inte blanda bort korten här när det handlar om skattepolitiken!
          </note>
          <note>
            Vi säger nej till jobbskatteavdrag tre därför att vi säger nej
            till orättvisa skatter.
          </note>
          <note>
            Vi prioriterar andra satsningar för barnfamiljerna med barnbidrag,
            för pensionärerna med sänkt skatt och för studenterna med höjt
            studiestöd. Det kommer att vara skarpa och tydliga förslag också
            i valrörelsen om två år. I skattepolitiken kommer det där att
            skilja mellan regeringen och Socialdemokraterna. Så tro inte att
            jag står här och är rädd för en debatt om skatterna! Det är precis
            tvärtom. Jag välkomnar den debatten.
          </note>
          <note type="speaker">
            Anf. 18 Statsminister FREDRIK REINFELDT (m):
          </note>
          <note>
            Herr talman! Riksdagens partiledardebatt förs i dag i ett läge
            där det krävs samling i Sverige, i Europa och i världen för att
            möta en av de mest djupgående globala finanskriser som världen
            har upplevt. Även om debattvågorna här i dag i denna kammare går
            höga tror jag att jag kan lova att den som inte löser finanskrisen
            kommer att se djupare och helt andra problem som vi då behöver
            diskutera här i Sverige. Därför är det väldigt viktigt att ta
            detta i rätt ordning.
          </note>
          <note>
            Jag ska senare i dag, på eftermiddagen, åka ned till Europeiska
            rådet. Vi som förut har sett samma samling kring ett europeiskt
            politiskt ledarskap som den som varit möjlig de senaste dagarna
            påminns om att EU är som bäst i prövning. Då fördjupas viljan
            att ta ett gemensamt ansvar.
          </note>
          <note>
            Det gick inte att samla några få stora, utan det behövdes hela
            EU:s kraft för att utverka en grundsyn för hur vi nu gemensamt
            ska agera men fortsatt med uppfattningen, inom ramen för nationellt
            ansvarstagande: Det är inte svenska skattebetalare som ska stå
            för att banksystem inte fungerar i andra länder. Vi tar vårt ansvar,
            men vi gör det samlat och tillsammans med andra.
          </note>
          <note>
            Vi behöver få detta på plats. Vi har småsparare som är oroliga
            och som ställer sig frågan: Är mina pengar säkra på kontona? De
            hör om insättningsgarantier. Ett viktigt sätt att agera samlat
            är att sända den signalen.
          </note>
          <note>
            Företagare och hushåll märker att det om blodomloppet i ekonomin
            inte fungerar, om det inte finns lån att få, är väldigt svårt
            att få affärerna att komma i gång eller att komma vidare i livet
            om man behöver byta bostad. Därför måste detta komma på plats
            genom att man säkerställer att banksystemet börjar fungera. Det
            gäller då handeln mellan banker och möjligheter att tillföra kapital
            för banker som saknar detta. Vi måste ha en struktur för att kunna
            hantera om banker blir nödlidande.
          </note>
          <note>
            Då säger någon: Ja, men är det så här i Sverige? Ja, det är säkerhetsbältet
            som nu gäller för den händelse att det knackar också på den svenska
            dörren. Andra sitter än så länge i djupare problem än vad vi gör.
            Men fortsätter det strypgrepp på ekonomin som följer av den finansiella
            turbulensen kommer också vi att drabbas mycket djupare än vi gjort
            fram till nu. Låt oss inte glömma detta! Det är en samling kring
            att nu få politiska lösningar på plats som kommer att avgöra om
            vi kommer ur tunneln, den tunnel som vi fortfarande befinner oss
            inne i.
          </note>
          <note>
            Notera hur många det är som nu faktiskt har betytt väldigt mycket
            när det gäller detta en riksbank som har agerat och ett riksgäldskontor
            som faktiskt har hållit uppe det finansiella systemet i Sverige
            och vunnit stor respekt hos människor för sitt sätt att kunna
            agera. Men alla inser att den som är i svansen på andras problem
            inte själv kan lösa problemen.
          </note>
          <note>
            Vi inser att många amerikaner har lånat för mycket. Vad vi inte
            insett är att vi numera har en global finansiell logik som gör
            att de här problemen sprider sig över världen. Det är bra att
            vi nu samlar oss. Låt oss komma ihåg att det måste fungera innan
            vi sedan kan föra diskussioner om mycket annat!
          </note>
          <note>
            Visst kommer med detta också varsel och oro, en avmattning. Återigen
            frågar man: Har vi kraft i Sverige? Tror vi på människor? Tror
            vi på vår förmåga till omställning? Finns det ett stöd för att
            komma vidare? Det är vad svenska folket frågar sig.
          </note>
          <note>
            Låt oss rikta fingret till dem i företagen som säger att de vill
            friställa personal och fråga dem: Vad har ni för ansvar för att
            vara rädda om den personal som har varit hos er kanske 2030 år?
            Hur kan ni hjälpa till i omställning? Det är en viktig grund för
            hur jag tycker att man ska börja agera när den här typen av signaler
            kommer.
          </note>
          <note>
            Låt oss använda de stöd i omställningsförsäkringar och trygghetsråd
            som vi har. Det är en klok del av den svenska modellen som byggts
            upp av att två miljoner löntagare har avstått löneutrymme för
            att just denna typ av stöd ska finnas på plats. Det är en modell
            som är så klok att den förmodligen bör byggas ut till att omfatta
            även offentliga arbetsgivare. Låt oss använda de resurser som
            nu finns en och halv miljard har frigjorts för arbetsförmedlingar.
            Jag har hört chefen för Arbetsförmedlingen för västra Sverige
            säga att de har mer resurser än vad de kommer att behöva. Det
            är det väsentliga.
          </note>
          <note>
            Det har förts en debatt ungefär som att vi nu skulle möta reaktioner
            av slaget: Vi vägrar att ta i pengar som riksdagen har fattat
            beslut om vid fel tillfällen. Det har jag aldrig hört någon säga,
            aldrig.
          </note>
          <note>
            Frågan är: Finns det resurser? Finns det stöd till omställning
            nu när prövningen sker? Nu samlas de goda krafter som vi har,
            och vi har erfarenhet från förut. Låt oss vara ett aktivt stöd
            för människor som känner oro för att inte kunna komma vidare till
            annat arbete, till något av de myckna instrument som finns inom
            ramen för arbetsmarknadspolitiken 7 000 helårsplatser som finns
            kvar i arbetsmarknadspolitiken redan före nyår, 15 000 som finns
            för nästa år.
          </note>
          <note>
            Det är vårt stöd för att finnas på plats i den omställning som
            nu ska följa.
          </note>
          <note>
            Men tro inte att inte diskussionen om vad som varaktigt ger fler
            jobb också måste finnas där. Det är därför jag nämner att den
            politik regeringen har fört varaktigt ökar sysselsättningen med
            mellan 50 000 och 100 000 jobb. Det finns forskarstöd för detta.
            Det handlar väldigt mycket om att arbetsmarknaden nu fungerar
            bättre i såväl låg som bättre konjunktur och att sänkta inkomstskatter
            ökar drivkrafterna för eget arbete.
          </note>
          <note>
            Vi har en politik för jobb. Vi har tagit viktiga steg för att
            genomföra den politiken. Vi är beredda att göra det även nu därför
            att det i grunden handlar om det som varaktigt ökar sysselsättningen
            för att bygga Sverige starkt i sämre såväl som lite bättre konjunktur.
          </note>
          <note>
            Vi har också en politik för välfärd. 6 miljarder tillförs i nästa
            års budget till kommuner och landsting, resurser inriktade på
            att sjukvården ska kunna förstärka sin tillgänglighet.
          </note>
          <note>
            Även i denna budget tillför vi resurser för att stärka det svenska
            utbildningssystemet. Det var vi i alliansen som sade att vi kände
            oro för att barn och elever i Sverige lär sig för lite i den svenska
            skolan och dessutom inte behandlas tillräckligt väl. Det var vi
            som började prata kunskaper. Det var vi som tog fram alla idéerna
            om hur vi ska säkerställa att barnen blir sedda i den svenska
            skolan och få hjälp utifrån egna förutsättningar att utjämna livschanser
            en av de bästa investeringar vi kan göra i barns och ungdomars
            framtid. Det är vi som bär kunskapsfacklan i den svenska debatten,
            och det är vi som nu är på väg att genomföra den politiken.
          </note>
          <note>
            Det är också vi som har politiken för rättvisa. Det har man om
            man har politiken för jobben. Det är jobben som är grunden för
            att rättvisan ökar. Det är då inkomstskillnaderna i samhället
            minskar. Det är då fler får möjlighet att stå på egna ben. Det
            är då utanförskapet kan minska. Det är vi som satsar på skola
            och sjukvård, satsar på ett tillgängligt samhälle som utjämnar
            livschanser. Det gör vi i de förslag som vi har.
          </note>
          <note>
            Den som satsar på ett rättsväsen som reagerar på våld och brott
            står på den sida där många människor känner sig som allra mest
            utlämnade även i vårt utvecklade välfärdssamhälle. Vi pratar frihet,
            vi pratar om starka resurser. Även i vårt samhälle finns mörka
            hörn med människor i utsatthet i skuggan av våld och brott som
            undrar: Ser ni mig? Finns det något stöd för mig?
          </note>
          <note>
            Vi tillför resurser som gör att rättsväsendet reagerar, att rättskedjan
            fås att fungera igen. Det är också en politik för riktig rättvisa
            i Sverige.
          </note>
          <note>
            Det är två år till nästa val. Den här debatten förs efter det
            att regeringen har presenterat sin proposition och de tre vänsterpartierna
            har lagt fram sina respektive motioner. De motionerna är mycket
            långt ifrån varandra. Och nu talar jag inte om vem som kan prata
            med vem på vänstersidan, för det är knepigt, det har vi förstått,
            men när man läser era förslag slås man av hur oerhört långt förslagen
            står ifrån varandra.
          </note>
          <note>
            Min fråga till Mona Sahlin har varit: Hur kan man i det här läget
            föreslå en politik som bygger på att ta bort alla de delar i vår
            jobbpolitik som lägger grunden för en varaktig sysselsättningsökning?
            Hur kan man föreslå höjda inkomstskatter när just det vi har gjort
            i form av sänkta inkomstskatter har varit den viktigaste beståndsdelen
            för att det ska löna sig bättre att arbeta?
          </note>
          <note>
            Jag tycker att det är en bedrift att Socialdemokraterna lyckas
            föreslå 50 miljarder i höjda skatter, bidrag, transfereringar
            och utökad Amspolitik utan att vare sig tillföra några resurser
            till välfärdens kärna eller föra en politik som till någon del
            leder till ökad sysselsättning. Är det vad väljarna vill se i
            detta läge när varsel och annat gör oss oroliga? Den diskussionen
            måste också föras i dag.
          </note>
          <note type="speaker">
            Anf. 19 MONA SAHLIN (s) replik:
          </note>
          <note>
            Herr talman! Jobbkrisen i Sverige är inte svansen, den är huvudsaken,
            Fredrik Reinfeldt. Kanske lite mer ödmjukhet vore på sin plats.
          </note>
          <note>
            Forskare stöttar analysen, säger du. När Riksbanken höjde räntan
            i juni förklarade man varför så här: Det beror på att arbetsmarknaden
            har blivit stramare, löneavtalen högre och finanspolitiken mer
            expansiv än vad Riksbanken räknade med.
          </note>
          <note>
            Konjunkturinstitutets chef sade i går på finansutskottet att
            det är extremt osäkra prognoser på arbetskraftsutbudseffekter
            av regeringens politik. Säkert är däremot att en halv miljon står
            utanför a-kassan.
          </note>
          <note>
            Du hyllar omställningsavtal, och de är en del av kollektivavtal.
            Du säger i dessa dagar ofta att dem står du bakom. Jag har många
            gånger försökt få svar av dig på frågan: Tänker du ta upp detta
            i EU? Jag har inte fått svar av dig, men i går bloggade jag det
            är kul att läsa bloggar och läste din utrikesminister. Han skrev
            så här: I sedvanlig ordning förväntar jag mig visst socialdemokratiskt
            tjat om Vaxholmsmålet. För dem förefaller fackets rättigheter
            vara viktigare än nästan allt annat. Det finns knappt något sammanhang
            där de inte vill att frågan ska tas upp. Så blir det dock inte.
            Tyngre utmaningar står på den europeiska dagordningen och på regeringens
            prioriteringslista.
          </note>
          <note>
            Finns löntagarnas rättigheter över huvud taget med på regeringens
            prioriteringslista, Fredrik Reinfeldt, och i så fall, på vilken
            plats?
          </note>
          <note type="speaker">
            Anf. 20 Statsminister FREDRIK REINFELDT (m) replik:
          </note>
          <note>
            Herr talman! Jag ber att få påpeka att svansen handlade om den
            finansiella krisen. Om Mona Sahlin har någon annan uppfattning
            ska det bli intressant att se vad den grundar sig i.
          </note>
          <note>
            Jag har i går inför EU-nämnden redogjort för att jag inte tror
            att det är rätt läge att ta upp utstationeringsdirektivet och
            att vi inväntar den analys som vi har bett om när det gäller Lavaldomens
            konsekvenser. Vi ska återkomma efter det.
          </note>
          <note>
            Mona Sahlin lovade högtidligt i dag när vi öppnade debatten att
            börja svara på frågor. Då vill jag ha svar på hur man kan ta bort
            alla de delar som varaktigt leder till ökad sysselsättning, med
            forskningsstöd, när man har gått igenom den samlade effekten av
            regeringens förda politik och ändå hävda att man har en jobblinje.
            Hur kan man försämra arbetsmarknadens funktionssätt?
          </note>
          <note>
            Jag vill också påpeka att det heter att socialdemokratin accepterar
            jobbskatteavdragen ett och två. Jag förstod att Mona Sahlin var
            väldigt irriterad över att vi går igenom Socialdemokraternas förslag.
            Då vill jag korrigera Mona Sahlin. Det är inte så att ni fullt
            ut accepterar det andra steget. 5 miljarder av det andra steget
            tillsammans med hela det tredje steget ger 20 miljarder i höjda
            inkomstskatter. Jag vill beskriva hur det verkar för vanligt folk.
          </note>
          <note>
            För barnskötare, sjuksköterskor och metallarbetare handlar det
            om en höjd skatt på mellan 3 000 och 4 000 kronor per år. Det
            minskar konsumtionsutrymmet. Det tror jag inte är det man förväntar
            sig att vi ska göra med politiken när man upplever att ekonomins
            marginaler ändå är små.
          </note>
          <note>
            Du för en politik som gör att det vi har lagt grunden för och
            som leder till fler jobb tas bort. Du för en orättvis politik
            som du inte står för. Du berättar inte för dessa människor att
            du hämtar din skattechock just på arbete i normala inkomstlägen.
            Det är barnskötare och sjuksköterskor som får stå för de massiva
            ökningar som du sedan vill använda på ett sätt som inte leder
            till fler jobb.
          </note>
          <note>
            Jag tror att det är väldigt viktigt att människor förstår att
            så här ser alternativen ut i svensk politik: en regering i allians,
            inriktad på att se till att jobben blir fler, och en opposition
            som vill ta bort jobbpolitiken.
          </note>
          <note type="speaker">
            Anf. 21 MONA SAHLIN (s) replik:
          </note>
          <note>
            Herr talman! Ja, det sade statsministern när jobbtillväxten har
            avstannat och den nya otryggheten består. Det sade statsministern
            när fler än en ifrågasätter om effekten av jobbskatteavdraget
            verkligen är de många nya jobben. Det sade en statsminister som
            mycket väl vet att den förra högkonjunkturen gav fler jobb än
            denna utan att a-kassan blev förstörd. Det sade en statsminister
            som mycket väl vet att rättvisa skatter betyder att man kan stimulera
            ekonomin på andra sätt än att öka klyftorna.
          </note>
          <note>
            Också barnskötaren behöver ett jobb. Också barnskötarens mamma
            behöver en bra äldreomsorg. Också barnskötaren behöver en stark
            och stabil a-kassa. Också barnskötaren kanske blir förbannad över
            att varje gång det nämns aktiva insatser och arbetsmarknadsutbildning
            säger statsministern att det är bidrags- och Amspolitik.
          </note>
          <note>
            Jag tänker fortsätta att stå för att man kan fördela både välstånd
            och bördor rättvist. Och i dag är det solidariteten med dem som
            riskerar att hamna utan jobb som är mitt både huvud och svans,
            början och slut, på politiken. Det är svar även om du inte tycker
            om dem, Fredrik Reinfeldt.
          </note>
          <note type="speaker">
            Anf. 22 Statsminister FREDRIK REINFELDT (m) replik:
          </note>
          <note>
            Herr talman! Nu hemfaller Mona Sahlin åt något som vi har hört
            förut. Hon hänvisar till att det skulle ha varit fler jobb i den
            förra högkonjunkturen. 80 000 av dem berodde ju de facto på att
            människor sjukskrev sig i större utsträckning. När ska ni sluta
            att se det faktum att folk sjukskriver sig som att fler får jobb?
            Det är detta sätt att slarva med siffror och statistik som är
            grunden för vår upprördhet, att ni inte tar jobbfrågan på allvar.
            Om ni inte för en konsekvent politik där ni räknar jobb just som
            sysselsättning med betald inkomst utan påstår att det kan vara
            allt möjligt annat, kommer diskussionen också i fortsättningen
            att handla om just detta.
          </note>
          <note>
            Min poäng är att fler jobb leder till ett rättvisare samhälle.
            Det minskar inkomstskillnaderna. Det återspeglar det faktum att
            vi har utformat jobbskatteavdraget så att det betyder allra mest
            för dem som tjänar minst. Och det är det som du, Mona Sahlin,
            för fram förslag om att ta bort. Det är därför jag nämner undersköterskorna,
            vårdbiträdena och sjuksköterskorna som ska få betala din skattechock.
            Det är inte rättvisa. Det är dessutom en politik som inte leder
            till jobb.
          </note>
          <note type="speaker">
            Anf. 23 LARS OHLY (v) replik:
          </note>
          <note>
            Herr talman! Det talas mycket om jobben, men när det kommer till
            lösningar står Fredrik Reinfeldt där med den enda lösningen: Sänk
            skatten. Sänkta skatter ger fler jobb är det enda svaret på frågan
            som människor ställer om hur vi ska öka sysselsättningen och minska
            arbetslösheten.
          </note>
          <note>
            Jag menar att det måste till ett batteri av åtgärder. Vi måste
            i det här läget satsa väldigt mycket från samhällets sida för
            att bygga ut miljöteknik, forskning, utveckling, produktion av
            nya energislag och nya bränslen. Vi behöver bygga ut infrastrukturen,
            inte minst järnvägen som också kan minska den klimatpåverkan som
            vägtrafiken står för.
          </note>
          <note>
            Vi behöver öka rättvisan i samhället. Att öka på spekulationen
            genom att sänka skatten för de allra rikaste ger inga nya jobb.
            Eller kan Fredrik Reinfeldt kanske svara på frågan hur många nya
            jobb det har blivit av att byggherren Fredrik Lundberg fick 37
            miljoner mer om året genom den borttagna förmögenhetsskatten?
            Ja, jag tror att han blev glad, men jag tror inte att det skapade
            särskilt många fler jobb.
          </note>
          <note>
            Vi behöver alltså en rättvis fördelningspolitik som gör att människor
            med små marginaler kan börja efterfråga varor och tjänster som
            ska produceras i samhället, och det stimulerar i sin tur ekonomin.
          </note>
          <note>
            Vi behöver också en satsning på utbildning, där ni i stället
            skär ned. Ni har skurit ned på komvux. Ni har sedan lagt tillbaka
            en del. Ni skär ned på den utbildning som är oerhört viktig för
            att i det här läget kunna hantera krisen, nämligen arbetsmarknadsutbildningen.
          </note>
          <note>
            Det handlar också om att bygga ut välfärden.
          </note>
          <note>
            Nu varslar Volvo, och Göteborgsregionen skakar till av oro, därför
            att det är inte bara Volvo som drabbas utan även underleverantörer
            och kringverksamheter. Samtidigt innebär er ekonomiska politik
            att ni fryser statsbidrag till kommuner och landsting. För Västra
            Götalandsregionen innebär frysningen ungefär 500 miljoner mindre
            i inkomster redan nästa år. Det motsvarar lönekostnaden för omkring
            1 200 välfärdsjobb.
          </note>
          <note>
            Varslen kommer att fortsätta med er politik. Ni kommer till och
            med att indirekt se till att de ökar genom att välfärden får mindre
            pengar. Är det en bra politik för att möta krisen i västra Sverige?
          </note>
          <note type="speaker">
            Anf. 24 Statsminister FREDRIK REINFELDT (m) replik:
          </note>
          <note>
            Herr talman! Kan Lars Ohly då redogöra för vad den samlade vänsteroppositionen
            har enats kring när det gäller förmögenhetsskatten?
          </note>
          <note>
            Kan vi sedan också notera vad jag sade om detta med resurser
            till kommuner och landsting? 6 miljarder för nästkommande år.
            Bland annat vår sänkning av arbetsgivaravgiften gör att det lättar
            för kommunala och landstingskommunala arbetsgivare. Vi tillför
            också en särskild sjukvårdsmiljard, en särskild kömiljard för
            att korta de köer som fortfarande finns kvar och för att öka tillgängligheten.
          </note>
          <note>
            Vi tillför resurser till välfärden. Det kan man göra när man
            för en politik med hög sysselsättning. Vi lutar oss nu i ett läge
            där vi faktiskt aldrig fram till nu har jobbat så mycket som vi
            gör i Sverige. Det är väldigt höga sysselsättningstal.
          </note>
          <note>
            Sedan får jag gärna erkänna, och det har oppositioner före er
            gjort, att man ägnat sig åt att åka med i konjunkturerna, det
            vill säga att i sämre konjunktur knackar det på allas dörr. Det
            är väldigt sällan som politiken kan göra annat än att finnas till
            stöd för omställning. Man kan luta sig in och ut i konjunkturvinden,
            men den påverkar oss alla och följer ett visst ekonomiskt förlopp.
            Det är därför jag ägnar mig åt att ställa frågan: Varför tar ni
            bort sprintarna i det som har byggt den varaktiga jobbpolitiken,
            så att det blir mindre lönsamt att arbeta och försämrar arbetsmarknadens
            funktionssätt?
          </note>
          <note>
            Det är inte alls så att vi bara har jobbat med skatter. Det behövs
            matchningsstöd. Vi har förändrat Arbetsmarknadsstyrelsens sätt
            att arbeta. Vi har fört ihop en massa myndigheter till en myndighet.
            Vi har tagit massvis med målsättningar och bara utformat en enda,
            att folk ska få jobb, och den ska vara ett stöd för detta.
          </note>
          <note>
            Jag har suttit ned med arbetsgivare över landet, ofta sociala
            entreprenörer, som inser just detta att man kan få en särskild
            lättnad på arbetsgivaravgiften för att ta in någon som har svårt
            att hävda sig i arbetslivet. Jag är helt övertygad om att då behöver
            man den typen av matchningsstöd. Det finns inte ett svar på hur
            man får fram jobben. Men det finns ett väldigt tydligt svar från
            oppositionen på hur man tar bort jobb i Sverige, och det är genom
            att ta bort vår jobbpolitik. Och det verkar ni vara ganska överens
            om.
          </note>
          <note type="speaker">
            Anf. 25 LARS OHLY (v) replik:
          </note>
          <note>
            Herr talman! Det låter som om företag i Sverige skulle kunna
            fungera utan att det fanns någon som köpte deras varor och tjänster.
            Med er orättvisa politik innebär det att människor med små marginaler
            har fått ännu mindre möjligheter att efterfråga varor och tjänster.
            Man låter bli att gå till frisören. Man låter bli att gå till
            tandläkaren. Man låter bli att köpa en ny vinterjacka. De arbetslösa,
            de sjuka, de fattigaste pensionärerna har fått det sämre med er
            politik.
          </note>
          <note>
            Det låter också som om välfärden inte var nödvändig för att företagen
            ska kunna fungera. Men hela välfärdssektorn är ju uppbyggd just
            för att vi ska kunna smörja samhället och se till att det finns
            en sjukvård när man behöver den, att det finns trygghetssystem
            när man behöver dem.
          </note>
          <note>
            Vad ni gör är att inte ens lägga tillbaka lika mycket som inflationen
            tar. Pris- och löneutvecklingen är dyrare än det som ni lägger
            till välfärden.
          </note>
          <note>
            Det är stor risk nu att Volvos varsel varar och att hela västra
            Götaland, men också övriga delar av Sverige, kommer att få en
            arbetslöshetschock som inte är förorsakad av er men som ni inte
            gör någonting för att bekämpa. Att i det läget frysa statsbidragen
            och därigenom minska antalet anställda i välfärdssektorn är ingenting
            annat än oansvarigt, Fredrik Reinfeldt.
          </note>
          <note type="speaker">
            Anf. 26 Statsminister FREDRIK REINFELDT (m) replik:
          </note>
          <note>
            Herr talman! Relationsdiskussionen som pågår på vänsterkanten
            har sin utgångspunkt i att alla egentligen är överens om att Lars
            Ohly inte har någon vidare ordning på det här med ekonomi. Det
            bygger på att Vänsterpartiet ju har pengar till allt. Det är det
            parti i Sverige som inte känner restriktioner av något slag, utan
            det finns mer till allting. De hävdar dessutom det faktum att
            om man socialiserar och hindrar väldigt stora grunder för det
            som är den fria företagsamheten i Sverige skulle det inte leda
            till några konsekvenser. Därför blir det lite magstarkt när han
            står här och pratar om resurser till offentliga verksamheter,
            när jag dessutom har redogjort för de satsningar som vi faktiskt
            för fram.
          </note>
          <note>
            Låt mig vara tydlig med vad som är viktigast för landsting och
            kommuner det vet jag, jag har också suttit i kommunfullmäktige
            och det är att tillräckligt många människor arbetar. Det är grunden
            för att finansiera välfärden, så att förskolan får bra kvalitet
            och så att vi har en tillgänglig sjukvård. Det återspeglar hur
            många som arbetar.
          </note>
          <note>
            Den som är bäst på att se till att jobben blir fler är också
            den som kan garantera välfärdens finansiering.
          </note>
          <note type="speaker">
            Anf. 27 MARIA WETTERSTRAND (mp) replik:
          </note>
          <note>
            Herr talman! Den kanske allra största utmaningen som mänskligheten
            står inför just nu är den globala klimatkrisen. Fredrik Reinfeldt
            pratar gärna om internationellt samarbete och att det är viktigt
            för att kunna klara klimatutmaningen. Varför går då Sverige till
            EU och begär för höga utsläppsrätter? Varför går Sverige till
            EU och vill att man ska sänka kraven på oss när det gäller att
            satsa på förnybar energi? Varför motverkar den svenska regeringen
            just internationella spelregler på EU-nivå för att sätta upp långsiktiga
            mål när det gäller bilars bränsleförbrukning och koldioxidutsläpp?
          </note>
          <note>
            Det här är exempel på några av de internationella samarbeten
            som det har tagits initiativ till de senaste åren. De är oerhört
            viktiga för att man ska nå framgång. Om man tycker att internationellt
            samarbete är viktigt bör man rimligtvis bejaka detta.
          </note>
          <note>
            Jag vill också ställa en annan fråga till Fredrik Reinfeldt:
            Vad är det som du anser ger oss svenskar rätten att släppa ut
            fem gånger mer än vad som anses vara hållbart i ett klimatperspektiv
            globalt sett? Det är till exempel sex gånger mer än vad varje
            indier släpper ut. Vi ser ju att redan i dag orsakar klimatförändringarna
            svåra problem, inte minst för människor i södra Afrika som redan
            i dag har det jobbigt men där klimatförändringarna spär på problem
            med fattigdom och svält. Vad är det som ger oss svenskar rätten
            att fortsätta släppa ut fem gånger mer än vad som är hållbart?
          </note>
          <note type="speaker">
            Anf. 28 Statsminister FREDRIK REINFELDT (m) replik:
          </note>
          <note>
            Herr talman! Det har handlat väldigt mycket om varsel på sistone.
            Ett företag som heter Volvo Personvagnar bygger bilar. Maria Wetterstrands
            och Miljöpartiets motion handlar om nära nog 2 kronors höjd bensinskatt,
            fördubblad kostnad för att ha förmånsbil och en lång rad andra
            försämringar för bilägare i Sverige.
          </note>
          <note>
            Jag har noterat att när debatter förbereds i Sverige träffas
            du och Mona Sahlin för att förbereda er när Lars Ohly är i skogen
            och hugger ved. Då undrar jag: Vad sade Mona Sahlin om grunderna
            för detta? Det är ett utomordentligt viktigt besked till dem som
            är oroliga i Torslanda och Olofström. Vad är den samlade oppositionens,
            åtminstone när det gäller dem av er som tänker regera tillsammans,
            svar på frågan hur det ska vara möjligt att till exempel köpa
            och äga en Volvobil i Sverige?
          </note>
          <note>
            Vi har sagt till EU att vi gärna ska ta vår del av ansvaret när
            det gäller den förnybara delen som finns i kommissionens förslag.
            Men har Maria Wetterstrand noterat att det är rätt många andra
            som nu reser invändningar och som inte vill fullfölja? Jag kan
            lova att det kommer att handla väldigt mycket om svenskt ledarskap
            för att få detta på plats. Det tror jag att vi kommer att ha en
            väldigt bred samsyn kring.
          </note>
          <note>
            Jag tycker att Maria Wetterstrand delvis beskriver det fel. Det
            framstår som om vi ska skämmas i Sverige för att vi gjort så lite.
            Jag vill att Maria Wetterstrand ska tro mer på det hon har varit
            med och påverkat svensk politik att göra, nämligen många av de
            certifikat, CO2-skatter och förändringar som vi har gjort för
            att ställa om. Det har gjort att vi har de nästan lägsta bnp-per-capita-utsläppen
            i hela OECD-kretsen. Ditt sätt att resonera är precis Indiens
            ursäkt för att inte göra någonting för egen del. Det gör att vi
            har mycket snabbt växande utsläpp i de delar av världen där många
            människor bor. Tror du verkligen att det land som ensamt står
            för 0,2 procent av utsläppen kan balansera det hur mycket vi än
            avvecklar möjligheten att äga en bil och ha en Volvo här i Sverige?
          </note>
          <note type="speaker">
            Anf. 29 MARIA WETTERSTRAND (mp) replik:
          </note>
          <note>
            Herr talman! Fredrik Reinfeldts sätt att resonera är just det
            som han själv använder som ursäkt för att vi i Sverige ska fortsätta
            att ta oss rätten att släppa ut fem gånger mer än vad som är hållbart
            i ett globalt perspektiv.
          </note>
          <note>
            Jag är helt övertygad om att det behövs en omställning på miljöområdet
            och en avveckling av oljeberoende. Vi måste se till att vi får
            fram bilar som drivs på ett smartare sätt, drar mindre bränsle
            och kan drivas med andra drivmedel. Jag är helt övertygad om att
            det behövs internationella överenskommelser för att man ska nå
            fram här.
          </note>
          <note>
            Regeringen har motarbetat långsiktiga mål för bilars bränsleeffektivitet.
            Det skulle vara bra för bilindustrin att veta att alla ska nå
            upp till dessa mål så att man vet vart man siktar. Ni har motarbetat
            att Sverige ska få krav på sig att öka andelen förnybar energi
            trots att både vindkraftsbranschen och biobränslebranschen säger
            att det fixar de lätt bara de får rätt politiska styrmedel. Ni
            har krävt att Sverige ska få högre utsläppsrätter än vad som är
            motiverat i ett internationellt sammanhang. Vad är det som ger
            oss den rätten? Du svarar inte på frågan. Vad är det som ger oss
            rätten att fortsätta släppa ut så mycket koldioxid?
          </note>
          <note type="speaker">
            Anf. 30 Statsminister FREDRIK REINFELDT (m) replik:
          </note>
          <note>
            Herr talman! Mitt svar på den frågan är att vi gör mycket för
            att minska våra utsläpp. Vi gör det baserat på en politik som
            ni har varit med och utformat och som vi har fortsatt att föra
            och dessutom förstärkt. Vi har höjt CO2-skatter, Maria Wetterstrand.
            Vi är världsledande. Vi har de högsta CO2-skatterna. Jag svarade
            på din fråga. Varför svarade inte du på min?
          </note>
          <note>
            Det vi inte har velat se är enhetliga utsläppsnivåer som mycket
            snabbt gör det omöjligt att i realiteten ha stora bilar. Vet Maria
            Wetterstrand vad det är man gör i Torslanda? Det är de större
            bilarna som Volvo producerar. Vad sade Mona Sahlin när du och
            hon diskuterade hur man skulle utforma en politik som gör det
            möjligt att äga en Volvo också i framtiden i Sverige när ni möttes
            före debatten?
          </note>
          <note type="speaker">
            Anf. 31 Näringsminister MAUD OLOFSSON (c):
          </note>
          <note>
            Herr talman! Att ha ett jobb att gå till, att kunna försörja
            sig själv och att ha arbetskamrater är helt grundläggande för
            människors trygghet. Att veta att man behövs och att känna tillhörighet
            är fundamentalt för självkänslan. Men det är också grundläggande
            för ett välfärdssamhälle att alla som kan har en möjlighet att
            få bidra till det gemensamma.
          </note>
          <note>
            Det är därför som resultatet av Centerpartiets och regeringens
            jobbpolitik är så väsentligt. Det är därför som det är så viktigt
            att vi nu kan tala om att vi minskar utanförskapet med 180 000
            personer. Nu är det 180 000 fler som jobbar och betalar skatt.
            Det är klart att det spelar roll för regeringens möjligheter att
            också investera för framtiden. Det är ingen slump att det är 180
            000 färre i utanförskap. Vi har i två års tid investerat i en
            politik för jobb, rättvisa och trygghet.
          </note>
          <note>
            Vi har inte accepterat att 140 personer per dag förtidspensionerades,
            utan vi har satt in tydliga åtgärder. Nu minskar inflödet till
            förtidspensionering. 11 000 personer som tidigare var förtidspensionerade
            kan nu glädja sig åt ett jobb.
          </note>
          <note>
            Vi har inte, som gjordes tidigare, accepterat att människor har
            gått år ut och år in på a-kassa utan att få ett arbete, utan vi
            har satt in tydliga åtgärder för matchning till nya jobb. Vi har
            sänkt arbetsgivaravgifterna för dem som hade det allra svårast
            att ta sig in på arbetsmarknaden. Vi har coachat för att fler
            ska få ett jobb.
          </note>
          <note>
            Vi har inte accepterat att unga människor ska börja sitt liv
            med att leva på socialbidrag, utan vi har sett till att över 40
            000 fler unga nu har fått ett jobb.
          </note>
          <note>
            Vi har inte accepterat att människor fått gå i åratal i väntan
            på rehabilitering, utan vi har satt in åtgärder i tid för att
            också den som har blivit sjukskriven ska få möjlighet att komma
            tillbaka till arbetslivet. 90 000 personer har kommit tillbaka
            till arbete efter sjukskrivning sedan vi tillträdde.
          </note>
          <note>
            Allt detta beskriver Socialdemokraterna som kallt, hårt och orättvist.
            Jag måste säga att jag förstår ingenting. Vad är det som är så
            orättvist med att unga får jobb, att sjuka får rehabilitering,
            att arbetslösa äntligen kan komma tillbaka till arbetslivet och
            att vi minskar inflödet till förtidspensionering? Vad är det som
            är så orättvist med att 180 000 fler nu kan jobba och försörja
            sig själva? Vad är det som är så orättvist med att jobben har
            vuxit fram i hela Sverige? Nu visas de bästa siffrorna på länge
            till och med i Norrlands inland. Var finns orättvisan?
          </note>
          <note>
            Jag tror att er indignation beror på avundsjuka som ni döljer
            med begrepp som orättvisa och otrygghet. Det var ni som skapade
            utanförskapet. Glöm aldrig det! Det tragiska är att ni inte har
            lärt er någonting. Nu när ni har chans att göra bot och bättring
            kommer ni tillbaka med samma politik som förut, mer bidrag, mer
            Ams, mer paket. Snälla ni, vi har provat er modell i fullskaleförsök,
            och det gick inte bra. Erkänn det!
          </note>
          <note>
            I dessa tider känns det skönt att vara minister just i Sverige
            och att ha kunnat presentera en budget med ett reformutrymme på
            32 miljarder, när våra kolleger runt om i Europa sparar. Trots
            det har vi pengar att göra mer om det skulle krävas, och det kan
            behövas med tanke på det som nu sker runt om i världen och som
            nu påverkar oss så starkt.
          </note>
          <note>
            Att många känner oro i de här tiderna är fullt begripligt. Varsel
            som läggs på många av våra företag innebär att osäkerheten och
            oron ökar för många människor. Jag har mött en del den senaste
            veckan, både anställda och företagare, som inte vet hur framtiden
            ska se ut. Det här är en oro som vi i regeringen tillsammans med
            många andra måste ta på fullaste allvar. Alla ska veta att vi
            kraftsamlar just nu för er.
          </note>
          <note>
            Sanningen är att det finns resurser och verktyg. Nu handlar det
            om att samordna och samarbeta så att vi verkligen använder de
            resurser som finns till hjälp för alla dem som behöver. Jag kan
            lova att vi ska göra allt vad vi kan, allt som är möjligt, för
            att alla ska kunna gå till ett nytt jobb.
          </note>
          <note>
            Många av de kunniga medarbetare som nu riskerar uppsägning kommer
            att gå direkt till ett annat jobb. Andra kommer att gå till utbildning,
            och några kommer att våga ta steget att starta ett eget företag.
            Det är inte mer ofinansierade paket där pengar flyttas mellan
            olika regioner som är lösningen. Det är kraftsamling regionalt
            och lokalt av de resurser som finns i alla de system som redan
            är uppbyggda.
          </note>
          <note>
            Finansoron har drabbat många länder mycket hårt, och Sverige
            går inte igenom det här opåverkat. Bristen på pengar är i dag
            kännbar både för människor som behöver byta bostad och för företag
            som inte alls upplever någon avmattning utan behöver investera
            och bygga till. Kunder ringer till Volvo och andra företag och
            säger: Vi kan köpa lastbilen som står där ute på parkeringen,
            men vi har inga pengar, för vi får inte låna av banken.
          </note>
          <note>
            Därför känns det skönt att Sverige nu har varit med och påverkat
            så att hela Europa får ett ramverk för hur vi ska säkra den finansiella
            sektorn med tydliga regler för hur länder ska agera. Garantier
            och kapitaltillskott ska utformas på likartat sätt i alla våra
            länder. Nu måste vi agera gemensamt och i respektive land så att
            vi kan återfå tilltron till vårt finansiella system.
          </note>
          <note>
            I detta läge är det också viktigt med en ansvarsfull ekonomisk
            politik, en politik som sätter ramar för hur mycket vi kan spendera
            men också en politik som leder till fler jobb i fler och växande
            företag.
          </note>
          <note>
            Det är i detta läge som det är skönt att ha presenterat en budget
            som investerar för framtiden, på infrastruktur så att vägar och
            järnvägar finns för företag och människor framöver. Vi satsar
            10 miljarder i en närtidssatsning de närmaste åren runt om i hela
            landet på allt från enskilda vägar till storstadssatsningar.
          </note>
          <note>
            Det är i det här läget som det är skönt att kunna visa att vi
            kan investera i forskning och innovation med 15 miljarder kronor
            de närmaste åren. Vi pekar ut tre strategiska områden där Sverige
            kan fortsätta ligga i framkant: klimat och energi, läkemedel samt
            teknik. Här kan vi tillsammans se till att Sverige inte bara får
            ett innovationsklimat i världsklass utan också se till att vi
            kommersialiserar de innovationer som vi tar fram.
          </note>
          <note>
            Men det är också ett läge där vi kan sänka kostnaderna för svenska
            företag med 16 miljarder kronor, att läggas till de 36 miljarder
            som vi har beslutat om tidigare. Vi kan sänka både arbetsgivaravgift
            och bolagsskatter för att göra det billigare att anställa. Efter
            den 1 januari blir det 12 procent billigare att ha en anställd
            som är under 26 år. Det gäller både privat och offentlig sektor.
            Vi kan förenkla för företagen, och vi kan förbättra konkurrensen.
            Vi kan investera i yrkesutbildning runt om i landet så att landets
            företagare nu kan få tag i välutbildad arbetskraft också inom
            de praktiska utbildningarna.
          </note>
          <note>
            Allt det här kan vi investera i tillsammans med reformer som
            ger resurser till landets pensionärer, förbättrar psykiatrin,
            ökar tillgängligheten i vården och ger möjligheter för barnfamiljer
            att bestämma över hur barnomsorgen ska vara.
          </note>
          <note>
            Fler i arbete mer att dela på. Så enkelt är det, men ändå så
            svårt för en del. Så svårt är det för oppositionen att man lägger
            budgetar som spräcker budgettak trots den kris som vi befinner
            oss i. Det är ansvarslöst, och jag måste säga att jag inte känner
            igen socialdemokratin. Att Vänsterpartiet skulle spräcka budgettaket
            är ingen överraskad över, men att socialdemokratin gör det, det
            förvånar.
          </note>
          <note>
            Herr talman! I tider av ekonomisk turbulens är det många som
            ifrågasätter globaliseringen och klimatfrågan och som tycker att
            vi ska stänga gränser, se till oss själva och hantera klimatet
            lite senare. Men till dem vill jag säga att för Centerpartiet
            ligger framtiden i en än mer öppen värld. Och framtiden ligger
            i en klimatomställning. Jag vill skapa en bättre framtid för våra
            barn och barnbarn.
          </note>
          <note>
            Nu är inte tiden att huka och backa. Nu är tiden att visa ledarskap
            och stå upp för det vi tror på: en riktigt trygg trygghet, en
            värld där vi kan andas och ett grönt framtidssamhälle. Det är
            nu vi kan investera i hållbara energi- och klimatlösningar, tekniksmarta
            lösningar som energieffektiviserar och produkter som sparar energi
            och som är miljövänliga. Vi kan bygga mer klimatsmart och leda
            energiomställningen med de förnybara energikällorna.
          </note>
          <note>
            Vi ser det hända runt om i Sverige. I Piteå investeras 50 miljarder
            i en vindkraftspark, ett av Europas största industriprojekt på
            mycket länge. I Alingsås, Trosa och Grumslöv finns nollhus. Nu
            ser vi att nollhusen står inför ett genombrott på husmarknaden.
            På bilsidan kommer helt nya lösningar med elbilar med batteristationer,
            så om du har bråttom kan du bara byta batterier. Nya bränslen
            växer fram, och Saab och Volvo har en framtid om man gör rätt
            saker.
          </note>
          <note>
            Här finns en historisk utmaning och möjlighet, och även om det
            är svårt att förutsäga hur framtiden ser ut är det aldrig någon
            gång som människan blir så kreativ som den gång då tiden är knapp
            och problemet är stort. Det är då alla våra överlevnadsinstinkter
            vaknar: när det verkligen gäller.
          </note>
          <note>
            Vi behöver samla oss globalt och i Sverige för att möta klimatkrisen.
            I det här finns möjligheterna. I det här finns jobben. I det här
            finns framtidstron. Vi gör det för våra barn och barnbarn. Det
            är de värda.
          </note>
          <note type="speaker">
            Anf. 32 MONA SAHLIN (s) replik:
          </note>
          <note>
            Herr talman! Maud Olofsson, att du fortsätter att medvetet fara
            med osanning om budgettaken! Antingen förstår du inte, eller också
            ljuger du. Jag vet inte vilket som är mest pinsamt och mest oroande.
          </note>
          <note>
            Vi socialdemokrater, som var med och skapade reglerna runt utgiftstaken,
            följer förstås våra egna regler. Vi har ett större finansiellt
            sparande än regeringen, och vi för en ansvarsfull ekonomisk politik.
            Det vet Maud Olofsson.
          </note>
          <note>
            När det gäller sänkt avgift för ungdomar ifrågasätter regeringens
            eget finanspolitiska råd om det är en effektiv åtgärd. Det gör
            ert eget råd, Maud Olofsson. Nej, rikta stödet till dem som har
            svårt att få jobb i stället! Det är effektivt.
          </note>
          <note>
            Sedan måste jag fråga en sak, eftersom Maud Olofsson fortsätter
            diskutera trygghet och vikten av att känna det i dessa tider.
            Du har uttryckt många gånger det gjorde du också nu att dina tankar
            går till de varslade och deras familjer. Jag måste ställa en rak
            fråga: När Maud Olofsson sänkte a-kassan, när Maud Olofsson inte
            höjde taket för just de metallare och tjänstemän som nu riskerar
            att förlora jobbet, vad tänkte hon på då?
          </note>
          <note type="speaker">
            Anf. 33 Näringsminister MAUD OLOFSSON (c) replik:
          </note>
          <note>
            Herr talman! När det gäller budgettaken var det Centerpartiet
            och Socialdemokraterna som var överens. Varför gjorde man reformen
            om budgettaken? Jo, därför att politiker inte skulle lockas att
            leverera löften som var kostnadsdrivande. Det var därför vi införde
            budgettaken. Tanken var att både regering och opposition skulle
            hålla sig till de budgettaken.
          </note>
          <note>
            Det är väl enkelt att säga att man håller budgettaken om man
            konstruerar dem själv. Sanningen är att riksdagen har fattat beslut
            om budgettak för 2009 och 2010, och dem överskrider ni. Förklara
            det, när vi nu har en finansiell oro.
          </note>
          <note>
            Den andra delen handlar om vad Finanspolitiska rådet säger. Man
            säger att sänkta inkomstskatter är en av de mest effektiva åtgärder
            som vi kan genomföra. Det har också, tillsammans med många andra
            åtgärder, lett till att vi har 180 000 färre i utanförskap. Men
            det ser inte Mona Sahlin, utan ni tänker fortsätta med skattechocker.
          </note>
          <note>
            Tittar vi på vad som har hänt med ungdomarna ser vi att det är
            40 000 färre arbetslösa. Är inte det bra? Kan inte Mona Sahlin
            erkänna det och säga: Det var ju ändå rätt bra att ungdomar fick
            jobb.
          </note>
          <note>
            I stället levererar ni en budget som ökar kostnaderna, som innebär
            en skattechock för landets ungdomar så att deras möjligheter att
            komma in på arbetsmarknaden blir mycket sämre.
          </note>
          <note>
            Låt mig, när det handlar om dem som nu är varslade, först säga
            att företagen måste ta ett ansvar. Jag är mycket överraskad över
            att Mona Sahlin och Socialdemokraterna inte tycker att det är
            en viktig sak. Det andra jag vill säga är att det finns trygghetsförsäkringar
            som träder in. Resultatet av de insatser som Trygghetsrådet och
            andra gjort innebär att 8085 procent av dem som funnits med i
            de åtgärderna fått nytt jobb.
          </note>
          <note>
            Tror Mona Sahlin att det är en jobbpolitik som leder till färre
            sysselsatta som är svaret till alla dem som blir arbetslösa? Er
            politik leder till 60 000 färre jobb. Vilken trygghet skapar det
            för dem som i dag står inför varsel? Om jag saknar eller förlorar
            ett jobb måste jag ha ett nytt att gå till. Det är det vi erbjuder.
          </note>
          <note type="speaker">
            Anf. 34 MONA SAHLIN (s) replik:
          </note>
          <note>
            Herr talman! Maud Olofsson vet att hon är ute på väldigt djupt
            vatten när hon anklagar socialdemokratin för att inte ha en ansvarsfull
            ekonomisk politik, för att inte ha fullt förtroende för de regler
            som handlar om överskottsmål, utgiftstak, Riksbankens självständiga
            ställning. Ibland är det så att ju mer djupt vatten man är ute
            på desto mer sprattlar man. Men det blir inte bättre för det.
            Det är inte trovärdigt, och det vet Maud Olofsson.
          </note>
          <note>
            Sedan handlar politik även om att glädjas över dem som får jobb.
            Det gör vi gemensamt. Jag är övertygad om att alla i kammaren,
            från samtliga partier, gör det. Jag är också övertygad om att
            alla vi i kammaren har en ärlig avsikt med alla de förslag vi
            lägger fram, att de ska leda till bättre villkor och fler jobb.
            Men alla i kammaren har också ett ansvar för att inse att just
            nu stannar jobbtillväxten av.
          </note>
          <note>
            Nu säger Konjunkturinstitutet att arbetslösheten växer, och just
            då har regeringen medverkat till att en halv miljon människor
            står utanför a-kassan. Politiken måste binda ihop Sverige så att
            fler vågar gå från det gamla jobbet till det nya. Då är inte otryggheten
            ett hinder utan det som leder till nya jobb för dem som drabbas.
            Det är därför a-kassan inte är ett bidrag, Maud Olofsson, utan
            en del i jobbpolitiken.
          </note>
          <note type="speaker">
            Anf. 35 Näringsminister MAUD OLOFSSON (c) replik:
          </note>
          <note>
            Herr talman! Jag förstår om Mona Sahlin känner sig indignerad
            över utgiftstaken och de fakta vi redovisar. Socialdemokraterna
            var ju med och fastställde regelverket. Det är viktigt att säga
            att vi inte kan ha ett utgiftstak för regeringen och ett annat
            för oppositionen. När vi var i opposition respekterade vi alltid
            budgettaken för det fanns ett stramt förhållningssätt till hur
            man skulle hantera budgeten.
          </note>
          <note>
            När det handlar om de arbetslösa tror jag att de förväntar sig
            att vi har en jobbpolitik. Det är klart att vi ska skapa trygghet
            i övergången, men det vi ska erbjuda är en politik som innebär
            att om jag förlorar ett jobb ska jag kunna gå till ett annat.
            Problemet för Socialdemokraterna är att deras politik leder till
            60 000 färre jobb. De har bara a-kassan att erbjuda. De har ingen
            framtid att erbjuda för dem som blir arbetslösa eftersom de inte
            skapar tillräckligt många jobb.
          </note>
          <note>
            Det är genom sänkta kostnader för företagen, sänkta inkomstskatter
            och jobbskaparpolitik som vi kan erbjuda trygghet och framtid
            för de människor som nu blir varslade och riskerar att bli arbetslösa,
            inte gammal skåpmat. Det har ni provat i fullskaleförsök, och
            det fungerade inte.
          </note>
          <note type="speaker">
            Anf. 36 LARS OHLY (v) replik:
          </note>
          <note>
            Herr talman! Ett av skälen till att alliansen vann valet 2006
            tror jag var att de beskrev verkligheten på ett mindre glättat
            sätt än den dåvarande socialdemokratiska regeringen; även jag
            var kanske delvis ansvarig för det. Nu låter det på Maud Olofsson
            som om allting går åt rätt håll. I tider av finansiell oro och
            lågkonjunktur försöker Maud Olofsson ingjuta mod i människor genom
            att påstå att utvecklingen går framåt. Men det är inte sant.
          </note>
          <note>
            Ni har, Maud Olofsson, försämrat a-kassan och sjukförsäkringen
            på ett sätt som gjort att människor blivit fattigare och fått
            det svårare i vardagslivet. Mer än 500 000 färre har i dag, jämfört
            med när ni tillträdde, en arbetslöshetsförsäkring. Det beror på
            era stora avgiftshöjningar i a-kassan. För många återstår vid
            arbetslöshet endast att få socialbidrag eller gå över till kriminalitet.
            Det är vad som återstår.
          </note>
          <note>
            Även den som har a-kassa drabbas. De varsel som nu läggs på Volvo
            riskerar att leda till uppsägningar. Låt oss ta ett räkneexempel.
            Om ett par som båda arbetar på Volvo förlorar sina jobb riskerar
            de att få 15 000 kronor mindre netto per månad. Det kanske inte
            låter så mycket för Fredrik Reinfeldt eller Maud Olofsson, som
            ju tjänar hyfsat bra med pengar. De skulle nog klara 15 000 mindre
            netto utan att det märktes. För Volvoarbetarna innebär det dock
            skillnaden mellan att kunna bo kvar och att tvingas flytta.
          </note>
          <note>
            Detta är grunden för den stora oro som nu finns, inte bara på
            Volvo, inte bara i Västsverige, utan överallt där man märker av
            lågkonjunkturens konsekvenser. Er orättvisa politik skapar utslagning
            och mänskliga tragedier, Maud Olofsson.
          </note>
          <note type="speaker">
            Anf. 37 Näringsminister MAUD OLOFSSON (c) replik:
          </note>
          <note>
            Herr talman! Om 180 000 färre i utanförskap är orättvist vet
            jag inte hur vi ska definiera rättvisa. 180 000 har gått från
            utanförskap till arbete. Det är någonting bra, och jag trodde
            att ett arbetarparti som Vänsterpartiet också tyckte att det var
            bra.
          </note>
          <note>
            Ja, vi ska ha bra sociala trygghetssystem om man blir sjuk eller
            arbetslös, men vi måste också ha en politik som innebär att människor
            har någonting att gå till.
          </note>
          <note>
            Jag satt hela förmiddagen i går tillsammans med fack och arbetsgivare,
            regionala och lokala företrädare, och diskuterade vad som händer
            i fordonsindustrin. Jag kan berätta för Lars Ohly att inte en
            enda gång nämndes a-kassan, inte en enda gång nämndes förslag
            om paket. I stället sade man: Låt oss rusta de system och strukturer
            vi har i form av Arbetsförmedlingen, Almi, Försäkringskassan,
            kommuner, näringslivskontor, statliga myndigheter, allt detta.
            Låt oss rusta oss så att vi finns nära de människor som nu varslas
            och riskerar arbetslöshet. Låt oss använda alla de verktyg som
            vi har till trygghet för de människor som nu riskerar arbetslöshet.
            Vi är jätteduktiga på det om vi bara kraftsamlar.
          </note>
          <note>
            Det är också därför vi tillsatt samordningspersoner på alla dessa
            områden. Nu kraftsamlar vi gemensamt för att möta detta. Det tillsammans
            med den jobbskaparpolitik och den budget som regeringen lagt fram
            skapar dessa möjligheter. Infrastrukturen är en bra sak att ta
            till när vi har lågkonjunktur. Att satsa på forskning och innovation
            innebär att vi tillsammans med näringslivet kan fortsätta att
            få fram nya innovationer och skapa nya jobb. Att satsa på energi-
            och klimatomställningen är också ett sätt att möta framtiden.
          </note>
          <note>
            Det gäller emellertid att även se till att vi har väl fungerande
            system den dag det blåser. Det är inte bara i stiltje som dessa
            system ska fungera. De ska också klara av lite kuling och storm.
            Det är det vi kraftsamlar kring för att skapa trygghet.
          </note>
          <note type="speaker">
            Anf. 38 LARS OHLY (v) replik:
          </note>
          <note>
            Herr talman! Det var ett helt fantastiskt inlägg som, vad jag
            förstår, inte kan landa i slutsatsen att det var rätt att sänka
            a-kassan, att det var rätt att sänka sjukersättningen, att det
            var rätt att ha anställningsstopp på Arbetsförmedlingen ända fram
            till i går, under en lågkonjunktur som pågått mycket längre än
            enbart de senaste veckorna.
          </note>
          <note>
            Slutsatsen av Maud Olofssons replik borde vara: Vi hade fel.
            Vi gjorde fel. Vi skulle inte ha försämrat för arbetslösa och
            sjuka. Vi skulle inte ha gett pensionärerna högre skatt än de
            arbetande, vilket drabbat många fattigpensionärer på ett orättvist
            sätt. Vi skulle inte ha låtsats som om arbetslinjen är svaret
            på de oroliga varslades frågor, såvida man inte utrotar arbetslösheten.
          </note>
          <note>
            Så länge arbetslösheten finns där som en realitet för människor
            kommer också stabila sociala försäkringssystem att vara helt nödvändiga
            för att minska oron i samhället och för att kunna gå framåt med
            en modern och framtidsinriktad politik. Och den saknar regeringen.
          </note>
          <note type="speaker">
            Anf. 39 Näringsminister MAUD OLOFSSON (c) replik:
          </note>
          <note>
            Herr talman! Vi ska minnas att när vi tog över fanns över en
            miljon människor i utanförskap. Det var Vänsterpartiets, Miljöpartiets
            och Socialdemokraternas politik som skapade det. Som jag sade
            tidigare har vi provat den politiken i fullskaleförsök, och det
            skapade ett gigantiskt utanförskap.
          </note>
          <note>
            Sedan vi tillträdde har vi med vår politik minskat utanförskapet
            med 180 000 personer. Vi har sett till att företagen investerar
            och skapar nya jobb. Det är en bra situation när vi nu möter en
            begynnande lågkonjunktur. Jag tror nämligen att människor frågar
            vilket jobb de ska gå till när de förlorar det gamla jobbet, och
            då måste det finnas företag som har råd att investera och möta
            framtiden.
          </note>
          <note>
            Jag har lyssnat till Vänsterpartiet ett antal gånger. Inte vid
            något tillfälle har jag hört någonting som skulle leda till nya
            jobb. Det handlar om bidrag och det handlar om Ams. Det är det
            som är svaret, och jag tror inte på detta. Vi har provat det förut.
            Det fungerade inte.
          </note>
          <note>
            Jag inser att vi aldrig kommer att bli överens i denna fråga.
            Men jag tror att människor nu ser resultatet av regeringens politik.
            180 000 i minskat utanförskap är ett bra betyg för den regering
            som har lovat fler jobb åt fler människor.
          </note>
          <note>
            (Applåder)
          </note>
          <note type="speaker">
            Anf. 40 MARIA WETTERSTRAND (mp) replik:
          </note>
          <note>
            Herr talman! Maud Olofsson pratade vackert i sitt anförande om
            klimatfrågan. Det uppskattade jag.
          </note>
          <note>
            Jag tänkte citera Maud Olofsson själv från Svenska Dagbladet
            i februari 2005. Då skrev Maud Olofsson så här: Jag kan inte heller
            tolerera att statligt ägda Vattenfall investerar i den smutsigaste
            energiproduktion vi känner till, även om det sker i andra länder.
            På denna punkt kan jag också vara självkritisk och säga att vi
            borde ha varit tydligare i våra besked tidigare.
          </note>
          <note>
            Nu är Maud Olofsson näringsminister. Mellan 2006 och 2007 ökade
            Vattenfall utsläppen av växthusgaser med 10 miljoner ton. Det
            är en dryg femtedel av hela Sveriges utsläpp. Vattenfalls sammantagna
            utsläpp är nu över 90 miljoner ton, alltså en och en halv gånger
            hela Sveriges utsläpp. Vi har ett statligt ägt bolag som släpper
            ut mer växthusgaser än hela Sverige. I Tyskland bygger Vattenfall
            just nu två nya kolkraftverk, och ytterligare ett planeras.
          </note>
          <note>
            År 2005 tyckte Maud Olofsson att hon borde ha sagt ifrån om Vattenfall
            tidigare. Börjar det bli dags nu?
          </note>
          <note type="speaker">
            Anf. 41 Näringsminister MAUD OLOFSSON (c) replik:
          </note>
          <note>
            Herr talman! Låt oss först påminna oss om att de investeringar
            i kolkraft som har skett i Tyskland skedde under den tid då ni
            hade inflytande över regeringspolitiken. Det är viktigt att komma
            ihåg.
          </note>
          <note>
            Det vi gör nu är en genomgång av Vattenfalls och andra statliga
            företags affärsidéer och strategier. Det kommer att resultera
            i en strategi som bolagsstämman får ta ställning till.
          </note>
          <note>
            Det som också genomförs nu är hållbarhetsredovisningar för alla
            statliga bolag. Vi är först i världen med att genomföra det. Det
            innebär att varje statligt bolag ska redovisa till exempel hur
            man ska minska koldioxidutsläppen och hur hållbarhetsinvesteringarna
            ser ut. Det kommer inte bara att gälla den nationella nivån, utan
            Vattenfall som bolag. Dessa hållbarhetsredovisningar ska i sin
            tur kunna granskas av sådana som Maria Wetterstrand och andra.
            Vattenfall ska kunna svara på varför man gör den ena eller andra
            investeringen.
          </note>
          <note>
            Jag noterar också att Vattenfall nu genom sina köp i Storbritannien
            och sina investeringar på Lillgrund och andra ställen ökar investeringarna
            i det förnybara, till exempel vindkraften, och det är bra. Men
            jag tycker också att det är viktigt att säga att inte bara Vattenfall
            utan också många andra måste vara med för att vi ska klara omställningen
            till det förnybara.
          </note>
          <note>
            Precis som statsministern sade här kommer Sverige att ha ett
            högt och ambitiöst mål om klimat- och energiöverenskommelsen går
            igenom. Då kommer vi att gå från 40 till 49 procent. Det är klart
            att vi kommer att behöva kraftsamla allihop för att åstadkomma
            det. Det är också därför vi underlättar för dem som nu vill investera.
            Vi underlättar för vindkraftsbyggare som vill investera här i
            Sverige, och det inkluderar naturligtvis också Vattenfall. Vi
            har snabbat på planeringsprocessen och gett större resurser till
            länsstyrelserna, så att de kan ta hand om ansökningarna snabbare.
            Vi hjälper till med att bygga ledningar och annat.
          </note>
          <note>
            Det är så vi driver på, så att vi får mer av det förnybara och
            så att vi kan leva upp till de mål som EU har satt upp. Sverige
            är berett att ta den ledningen. Vattenfall ska spela en viktig
            roll i den omställningen. Det är självklart.
          </note>
          <note>
            (Applåder)
          </note>
          <note type="speaker">
            Anf. 42 MARIA WETTERSTRAND (mp) replik:
          </note>
          <note>
            Herr talman! Jag försökte höra svaret på frågan. Jag hörde hållbarhetsredovisningar.
            Hållbarhetsredovisningar i all ära, men de löser inte problemet
            med att Vattenfall släpper ut växthusgaser motsvarande en och
            en halv gånger hela Sveriges utsläpp.
          </note>
          <note>
            Du sade själv år 2005 att det här inte är acceptabelt. Nu bygger
            man nya kolkraftverk i Tyskland. Det vi gjorde under förra mandatperioden
            från Miljöpartiets sida var att vi för första gången fick in till
            Vattenfall att man skulle satsa på förnybar energi. Det kan vara
            en orsak till att det nu görs en del små investeringar i den riktningen.
            Men de stora investeringarna handlar fortfarande om kolkraft.
          </note>
          <note>
            Dessutom bedriver statliga Vattenfall lobbning gentemot EU-parlamentet
            och EU:s beslutsfattare mot en aktiv politik för att styra om
            från kolkraft till förnybart. Det är dags att ta Vattenfall i
            handen och leda dem i rätt riktning.
          </note>
          <note type="speaker">
            Anf. 43 Näringsminister MAUD OLOFSSON (c) replik:
          </note>
          <note>
            Herr talman! Jag kan ändå konstatera att Maria Wetterstrand inte
            hade det stora inflytande som hon i så fall hade önskat. Kolinvesteringar
            skedde faktiskt under er tid.
          </note>
          <note>
            Det som Vattenfall gör nu är att försöka hitta verktyg och teknik
            för att binda koldioxid. Där är man med och investerar. Jag är
            ledsen att behöva säga det, men vi kommer att ha kolkraft också
            framöver. Då är det bättre att vi har teknik som binder koldioxid
            och är med i den teknikutvecklingen.
          </note>
          <note>
            Jag tror på framtiden för det förnybara. Där ligger möjligheterna
            också för de fattiga länderna att vara med och investera. I veckan
            träffade jag afrikanska kolleger, energiministrar som var på besök
            i Sverige för att titta på hur vi jobbar med det förnybara. Vi
            har jättemycket att bidra med. Jag vill säga till Maria Wetterstrand,
            som kritiserar oss när vi gör saker och ting utomlands, att det
            är precis det de efterfrågar.
          </note>
          <note>
            Vi vill ha hjälp med att investera i det förnybara, så att vi
            kan få en energistruktur som fungerar men också är hållbar på
            sikt. Där spelar det roll att vi gör saker här hemma men också
            utomlands. Var så säker på att vi kommer att ha en ambitiös klimat-
            och energipolitik! Vi driver det i EU och internationellt, och
            vi driver det också här i Sverige.
          </note>
          <note>
            (Applåder)
          </note>
          <note type="speaker">
            Anf. 44 Utbildningsminister JAN BJÖRKLUND (fp):
          </note>
          <note>
            Herr talman! Turbulens är ordet. De senaste veckorna har varit
            omtumlande. Ändå är det viktigaste budskapet till svenska folket
            i dag att vi kommer att ta oss igenom även detta. Det kommer en
            avmattning i konjunkturen. Vi kommer att få utmaningar att lösa.
            Men vi kommer att klara det.
          </note>
          <note>
            En ideologisk debatt om krisens orsaker har redan satt i gång.
            Socialister av olika schatteringar vill gärna tolka detta som
            marknadsekonomins slutliga kollaps och vill nu ha långtgående
            statlig styrning.
          </note>
          <note>
            Det var ur erfarenheterna från 1929 års ekonomiska krasch och
            den depression med massarbetslöshet som följde på den som dåvarande
            ekonomiprofessorn Bertil Ohlin kom att utveckla socialliberalismen.
            Kärnan var att ett system med fri marknadshushållning är överlägset
            alla andra system, men att det trots allt har sina brister. I
            nedgångsfaserna kan de sociala konsekvenserna bli kännbara. Därför
            ska staten av sociala skäl sätta upp regler och ramar och vara
            beredd till intervention i vissa lägen.
          </note>
          <note>
            Socialisten tror att lösningen är att avskaffa marknadsekonomin
            och införa statligt dirigerad ekonomi. Nyliberalen tror att frånvaron
            av en stat är allena saliggörande. Socialliberalen bekänner sig
            till marknadsekonomins överlägsenhet i att skapa ekonomiskt välstånd,
            men erkänner att marknadsekonomin trots allt måste utvecklas inom
            samhälleliga ramar och regelverk och att staten ibland kan behöva
            intervenera för den sociala trygghetens skull.
          </note>
          <note>
            Eurosamarbetet har denna vecka visat sin styrka. Idéerna om bankakuter
            och olika garantifonder har hämtats från många håll, till exempel
            från Sverige, Danmark och Storbritannien. Men det var först när
            den samlade eurozonen bestämde sig för att genomföra detta som
            finanskrisen kunde mötas med stark kraft. Man kan nog hävda att
            det var när euroländerna gemensamt bestämde sig för att möta finanskrisen
            med de här åtgärderna som det blev en inbromsning av finanskrisen.
            Det var det som bromsade in, inte USA:s åtgärder.
          </note>
          <note>
            Herr talman! Sverige står starkt rustat inför den konjunkturavmattning
            som nu kommer. Det beror bland annat på ett antal mycket viktiga
            strukturreformer som är genomförda i Sverige. Många av dem är
            genomförda i samförstånd mellan de borgerliga partierna och Socialdemokraterna.
          </note>
          <note>
            Marginalskattereformerna 1981 och 1990, EU-medlemskapet, pensionsreformen,
            Riksbankens självständiga ställning, den tidiga avregleringen
            av telekommarknaden den var sossarna inte med på i och för sig
            samt budgetreformer med överskottsmål och utgiftstak är några
            av de reformer som har stärkt Sverige. Sanningen är att de nya
            samarbetspartier som Mona Sahlin omger sig med oklart exakt vilka,
            men alla tänkbara har varit emot i stort sett alla dessa reformer.
          </note>
          <note>
            Ansvarsfulla parter på arbetsmarknaden har också varit en viktig
            förutsättning för Sverige.
          </note>
          <note>
            Dessutom har alliansregeringen gjort flera viktiga strukturreformer
            de senaste åren som är centrala för Sveriges långsiktiga konkurrenskraft.
            Det är a-kassereformerna, sänkta inkomstskatter, avskaffad förmögenhetsskatt
            och den totala omläggningen av utbildningspolitiken. Sänkta arbetsgivaravgifter,
            sänkta bolagsskatter och reformerade 3:12-regler är också centrala.
          </note>
          <note>
            Alliansregeringens politik på det ekonomiska området kan egentligen
            sammanfattas med ett ord: arbetslinjen. Det finns situationer
            när människor behöver stöd från samhället. Men människor mår bäst
            av att kunna stå på egna ben. Att försörja sig själv ger en självständighet
            i livet som är central. Det handlar om att inte behöva gå och
            be om försörjning hos staten och samhället. Att försörja sig själv
            skapar självförtroende och egenmakt. I år 2008, trots kris och
            kommande nedgång, är det fler människor i Sverige som försörjer
            sig själva på eget arbete och egen inkomst från arbete än någonsin
            tidigare i svensk historia.
          </note>
          <note>
            Herr talman! Att Sverige har blivit världsledande inom medicin
            och bioteknik hade inte varit möjligt utan forskningen, bland
            annat vid Karolinska Institutet. Den har varit grunden för bland
            annat Astras och Pharmacias framgångar. Framgångsrik forskning
            och framgångsrika innovatörer har varit grunden för det svenska
            välståndet.
          </note>
          <note>
            På flera områden är forskningen just nu mycket spännande och
            möjligheterna till historiska genombrott är stora. Det gäller
            elbilar och möjligheten att ta till vara och transportera elektricitet
            långa sträckor utan stora förluster. Visionen svindlar nästan
            när det handlar om att ta till vara solenergin i Sahara och försörja
            Europa. Inom medicin och biologi öppnas på allvar möjligheter
            att hitta botemedel mot cancer och Alzheimer. Stora framsteg har
            redan skett när det gäller Parkinson och hiv.
          </note>
          <note>
            Efter en lång socialdemokratisk nedgång för svensk forskning
            kommer den svenska forskningspolitiken nu att uppleva ett trendbrott.
            Anslagsnivån kommer att öka med 5 miljarder kronor på några år.
            En rad viktiga strukturreformer kommer att äga rum inom forskningspolitiken.
            Sverige kommer att investera i forskning som aldrig förr.
          </note>
          <note>
            Herr talman! Bilen är fantastisk. Den gör det möjligt för människor
            att leva ett rikare liv, att umgås med andra och att uppleva mer.
            Den leder till ekonomisk utveckling. Det är inte bilen som är
            problemet, det är avgaserna. Under vår generation är en av de
            viktigaste utmaningarna att hitta ett annat drivmedel till bilen
            än bensin.
          </note>
          <note>
            Miljöpartiet säger att vi inte ska bygga vägar i Sverige därför
            att biltrafiken är skadlig för miljön. Miljöpartiet pekar på ett
            problem men drar ändå fel slutsats. De vägar som nu byggs kommer
            att finnas i kanske ett århundrade framåt. Om något årtionde drivs
            nya bilar på annat än bensin. Redan drivs ett antal av de nya
            bilarna på annat. Om ett par årtionden är sannolikt bensinen historia
            som drivmedel för bilar.
          </note>
          <note>
            Om Sverige ska vara en av världens mest framgångsrika nationer
            på 2000-talet, precis som vi tidvis har varit på 1900-talet, måste
            Sverige lägga om utbildningspolitiken. Inom kort kommer riksdagen
            att få ta ställning till våra förslag om en ny betygsskala med
            fler betygssteg som kommer att premiera ansträngning, flit och
            höga ambitioner.
          </note>
          <note>
            I år inrättas lärlingsutbildningar i Sverige för första gången
            på lång tid. Nästa år införs en ny utbildningsform inom vuxenutbildningen
            som vi kallar för yrkesvux. Inom kort lägger vi fram en proposition
            om inrättande av en yrkeshögskola i Sverige. Alla ungdomar vill
            nämligen inte bli akademiker, och samhället fungerar inte om alla
            är akademiker.
          </note>
          <note>
            Vi måste förbättra ordningen och studiedisciplinen i det svenska
            skolväsendet. Elevernas skolk kommer att redovisas i betygen som
            en metod att minska skolket. Men vilken utbildningspolitik skulle
            en rödgrön regering föra? Om detta är oppositionen lika splittrad
            som i regeringsfrågan.
          </note>
          <note>
            Miljöpartiet vill förbjuda betyg före årskurs 9. Vänsterpartiet
            vill förbjuda betyg både i grundskolan och i gymnasiet och dessutom
            förbjuda läxor. Det kallar yrkeshögskolan för en B-högskola och
            går emot den. Miljöpartiet är mycket för friskolor, i princip
            mer än vad den borgerliga regeringen är. Vänsterpartiet vill förbjuda
            friskolor. Socialdemokraterna vill förbjuda skolkredovisningen
            i betygen. Ni är oeniga om det mesta även inom utbildningspolitiken
            med ett enda undantag. Ni vill alla behålla flumskolan.
          </note>
          <note>
            Herr talman! Denna vecka har de två regeringsalternativen i Sverige
            framstått tydligare än på länge: en alliansregering, väl sammansvetsad
            som utövar ett starkt ledarskap i en stormig tid, en opposition
            där begreppet rödgrön röra är ett understatement. Det råder fullständigt
            kaos i oppositionen. Efter denna vecka tror jag att många svenskar
            andas ut. Tack och lov att den rödgröna cirkusen är parkerad i
            opposition och inte i regering!
          </note>
          <note type="speaker">
            Anf. 45 MONA SAHLIN (s) replik:
          </note>
          <note>
            Herr talman! Jag var tvungen att kolla i almanackan. Om jag såg
            rätt är det nu nästan två år kvar av att det är ni som är regering
            och har majoritet här i riksdagen. Vi kommer att möta väljarna
            med två stabila, stadiga regeringsalternativ som står mot varandra.
            Du behöver inte vara orolig för det, Jan Björklund.
          </note>
          <note>
            Jag vill instämma i det du började med. Sverige står starkt.
            Många av de strukturreformer du nämnde har varit viktiga för Sverige
            och kommer att fortsätta att vara det. Sverige kommer att ta sig
            ur också den här krisen. Frågan är bara hur och hur långt bakom
            några kommer att hamna.
          </note>
          <note>
            Konjunkturer kommer och går. Det är okej så länge jobben och
            tryggheten består. Några av strukturreformerna du nämnde är orsaken
            till att några kommer att hamna illa.
          </note>
          <note>
            A-kassan är ingen strukturreform. Det är en försämring. Att dra
            bort på arbetsmarknadsutbildning och vuxenutbildning är ingen
            strukturreform. Det är en försämring.
          </note>
          <note>
            Du pratar väldigt mycket om framtiden men tittar så mycket i
            backspegeln när du sedan lägger fram förslag. Jag tycker inte
            att skattepolitiken är någonting annat än gammaldags.
          </note>
          <note>
            Det är en gammaldags syn på människors drivkrafter, som om det
            bara är lägre ersättning och tuffare krav som ligger bakom viljan
            att växa och pröva nytt.
          </note>
          <note>
            När du ska göra om betygsskalan är det de gamla bokstavsbetygen
            som ska tillbaka. När du ska bekämpa skolket är det ordningsbetygen
            som ska tillbaka.
          </note>
          <note>
            När du ska göra om gymnasiet ska vi tillbaka till en tid där
            färre får gedigna kunskaper i kärnämnena och färre får tillgång
            till högskolan.
          </note>
          <note>
            Vad är det för framtida strukturreform som ligger bakom att inte
            fortsätta utbyggnaden av högskolan? Det om något skulle bygga
            Sverige starkare för framtiden.
          </note>
          <note type="speaker">
            Anf. 46 Utbildningsminister JAN BJÖRKLUND (fp) replik:
          </note>
          <note>
            Herr talman! Sverige har i dag 14 000 tomma platser i högskolan.
            Jag såg att ni var oerhört kritiska mot att vi inte föreslog ännu
            fler tomma platser. Det är inte tomma platser på högskolan som
            löser problemen.
          </note>
          <note>
            Om det skulle vara proppfullt och långa köer hade det varit en
            annan situation. Men det finns 14 000 tomma platser i den svenska
            högskolan. Det är sanningen, Mona Sahlin. Det ligger över 1 miljard
            och skvalpar på Högskoleverket som inte används.
          </note>
          <note>
            En del av det följer nu med till Göteborg. Där råkar det vara
            ett söktryck, och det kommer säkert att bli större. Men att inrätta
            ännu fler tomma platser på lärosäten som redan är halvtomma hjälper
            inte och löser ingen kris.
          </note>
          <note>
            Apropå Göteborg och framtiden, Mona Sahlin, finns det en åtgärd
            som jag uppfattar att ni och regeringen i allt väsentligt är överens
            om. Det är att det i den här situationen är viktigt satsa på infrastruktur.
          </note>
          <note>
            Nu läste jag att Mona Sahlin och Maria Wetterstrand ska åka till
            Göteborg i nästa vecka. Det jag har uppfattat av Göran Johansson
            och av socialdemokraterna och de borgerliga i Göteborg är att
            de tycker att den enskilt viktigaste insatsen lite långsiktigt
            för Göteborg som staten kan göra är att bygga älvförbindelsen.
            Det är en motorvägssatsning för ungefär 15 miljarder med en ny
            tunnel under Göta älv.
          </note>
          <note>
            Min fråga är: Kommer du och Maria Wetterstrand att vara överens
            med Göteborg och säga att den kommer att byggas även om ni vinner
            valet?
          </note>
          <note type="speaker">
            Anf. 47 MONA SAHLIN (s) replik:
          </note>
          <note>
            Herr talman! Anfall är ibland bästa försvar. Vi har i dag presenterat
            våra förslag till infrastruktursatsningar i framtiden. Det är
            många miljarder fler än vad regeringen föreslår. De är finansierade
            och gäller också väldigt mycket mer satsningar på järnvägen.
          </note>
          <note>
            Det är viktigt att komma ihåg att bilen inte är fienden. Jag
            håller helt med om den beskrivningen. Det är bensinen som är det
            farliga, inte bilen. Men lösningarna för många av storstäderna,
            inte minst Göteborg, Stockholm och Malmö, kommer också att handla
            om kollektivtrafiken och järnvägssatsningarna. Om det är jag,
            Lars Ohly och Maria Wetterstrand väldigt överens.
          </note>
          <note>
            Jag tycker att det är vågat av en utbildningsminister att stå
            så här i början av en kris som tyvärr är djup och svår för många
            anställda och företag. Det är vågat att stå och prata om att det
            nu skvalpar runt resurser på högskolan, att problemet bara är
            tomma platser och att det inte finns ett behov av att också nu
            fortsätta utbyggnaden och ge möjligheter till fler. Det handlar
            både om högskoleutbildningen och, Jan Björklund, vuxenutbildningen.
            Er takt, där ni säger att ni återställer den till samma nivå som
            före valet till år 2012, är inte att förbereda för framtiden.
          </note>
          <note type="speaker">
            Anf. 48 Utbildningsminister JAN BJÖRKLUND (fp) replik:
          </note>
          <note>
            Herr talman! Vi följer utvecklingen både av söktryck och hur
            många platser det finns inom olika utbildningsformer. Det finns
            ingen ideologisk princip som säger att det ska vara exakt 80 000
            platser i vux och att det är det vetenskapligt sanna. Det måste
            man kunna variera efter konjunkturerna. Jag har hela tiden sagt
            att om det blir ett ökat tryck så får vi diskutera det då. Just
            nu bygger vi ut yrkesvux till nästa år. Det gäller högskolan också;
            man kan behöva gå upp och ned i antal platser i framtiden. Det
            finns inga skygglappar för det.
          </note>
          <note>
            Men ni kräver att vi just denna vecka ska riva upp budgeten för
            att inrätta nya högskoleplatser när det redan finns 14 000 tomma.
            Det sade du i tv i går kväll. Det verkar lite förhastat precis
            just nu, tycker jag.
          </note>
          <note>
            Jag har noterat att jag inte fick någon fråga. Men jag tror att
            frågan ställs i Göteborg i nästa vecka, Mona Sahlin. Du har nu
            sagt att du ska bilda regering med Maria Wetterstrand om ni vinner
            valet. Kommer en sådan regering att bygga älvförbindelsen? Det
            tror jag är det enskilt viktigaste besked som Göran Johansson
            vill ha i nästa vecka.
          </note>
          <note type="speaker">
            Anf. 49 LARS OHLY (v) replik:
          </note>
          <note>
            Herr talman! Det var inget dåligt anförande som Jan Björklund
            höll. Framför allt tyckte jag om anslaget i början. Där fanns
            ett ideologiskt anslag som jag ska försöka möta i mitt anförande
            så småningom. Vi får väl se hur jag lyckas med det.
          </note>
          <note>
            Men särskilt feministiskt var det ju inte! Jag vet inte vart
            Folkpartiets feminism har tagit vägen, men ni kanske känner av
            att den politik ni för är så dålig ur feministiskt perspektiv
            att ni har försökt gömma undan feminismen helt och hållet i någon
            byrålåda för att aldrig ta fram den igen.
          </note>
          <note>
            De skattesänkningar ni har gjort gynnar män samtidigt som välfärden
            försämras. De flesta pensionärer som går på garantipension är
            kvinnor. De förlorar mest på regeringens politik och får betala
            högre skatt än de som jobbar. De flesta sjukskrivna är kvinnor.
            De drabbas av sämre ersättningsnivåer och försämrade villkor.
          </note>
          <note>
            Har ni något emot kvinnor? Varför straffbeskattar ni kvinnor,
            för att använda Maud Olofssons retorik? Låt mig ge några siffror
            på vad er politik har lett till. Mellan 2006 och 2008 ökade gapet
            mellan kvinnors och mäns genomsnittsinkomster med 4 procentenheter.
            Det innebär en ökad inkomstskillnad på 1 000 kronor per månad
            mellan gruppen kvinnor och gruppen män. 58 procent av regeringens
            samlade reformer som påverkar individers inkomster tillfaller
            män som grupp trots att män utgör mindre än 50 procent i samhället.
            Topp-tio-procenten, det vill säga de allra rikaste med de högsta
            inkomsterna, har gynnats mest av regeringens politik. Där är två
            av tre män.
          </note>
          <note>
            Siffrorna talar ett ganska tydligt språk. Regeringen har tagit
            ett stort steg bakåt när det gäller både jämställdhet och jämlikhet.
            I stället har ni kommit med vårdnadsbidrag och bonus till män
            som tar det ansvar som kvinnor alltid har tagit utan bonus, skatteavdrag
            för hushållsnära tjänster och nedskärningar av vår gemensamma
            välfärd. Nej, Jan Björklund, jag förstår att du undvek feminismen
            i ditt tal.
          </note>
          <note type="speaker">
            Anf. 50 Utbildningsminister JAN BJÖRKLUND (fp) replik:
          </note>
          <note>
            Herr talman! Jag tror att det var samma replik som Lars Ohly
            hade på mitt anförande i debatten i juni. Det var nämligen precis
            samma frågor jag fick. Ett tips är att skriva något nytt till
            nästa gång åtminstone.
          </note>
          <note>
            Sanningen är, Lars Ohly, att först och främst är de sektorer
            som flest kvinnor är verksamma i och jobbar inom vården och skolan
            oerhört beroende av att det går bra för svensk ekonomi. Jag ska
            återkomma till detta strax. Man kan gå in och jämföra det här
            genom att ta två olika regioner i Sverige. I den ena har Vänsterpartiet
            haft ett stort inflytande, nämligen Göteborgs kommun där Vänsterpartiet
            har suttit i tolv år i styret. Den andra är till exempel Stockholmsregionen,
            som rätt ofta är borgerligt styrd. Gå in och jämför vad kvinnorna
            tjänar där i de offentliga verksamheterna! Jag förstår att Lars
            Ohly inte kan ta ansvar för löner som sätts i näringslivet. Men
            när Vänsterpartiet har styrt i tolv år i Göteborgs kommun kan
            ni ta lite ansvar. Det råkar vara så att både sköterskor i äldreomsorgen
            i Stockholm och lärare i Stockholm två kvinnoyrken tjänar mer
            än vad de gör i det vänsterpartistiskt styrda Göteborg. Varför
            gör ni ingenting åt det när ni sitter vid styret? Ni bara snackar.
            Ni har ju möjlighet att göra någonting åt det i de kommuner där
            ni styr, men det gör ni inte.
          </note>
          <note>
            Till sist, Lars Ohly, är möjligheten att satsa på välfärd och
            skola avhängig av de ekonomiska villkoren för Sveriges ekonomiska
            utveckling.
          </note>
          <note>
            När jag och min fru köpte vår första bostad 1990 var räntan i
            Sverige 14 procent. Sedan införde vi tillsammans med Socialdemokraterna
            de finanspolitiska ramverken. Nu är räntenivåerna nere på betydligt
            lägre nivåer, även om de just nu är lite högre. Men de är nere
            på runt 46 procent. Om man tar bort de finanspolitiska ramverken
            kommer räntan att gå upp till 14 procent igen, Lars Ohly. Då får
            vi massarbetslöshet. Det drabbar kvinnor; det drabbar hela svenska
            folket. Är du medveten om att er politik kommer att driva upp
            räntorna och skapa massarbetslöshet?
          </note>
          <note type="speaker">
            Anf. 51 LARS OHLY (v) replik:
          </note>
          <note>
            Herr talman! Snart är väl jag ansvarig för den finansiella krisen
            som helhet om man får tro Jan Björklund. Det är inte någon måtta
            på allting som man kan anklaga mig för. Jag är tydligen ansvarig
            för lönesättningen i kommuner och landsting, och jag är ansvarig
            för Gud vet allt!
          </note>
          <note>
            Riktigt så är det inte. Det är du som är minister i en regering
            som har sett till att skillnaderna mellan kvinnor och män ökar.
            Så enkelt är det, Jan Björklund. Det var det jag påtalade i min
            replik, som var helt annorlunda än den jag hade i somras. Då pratade
            jag om individualiserad föräldraförsäkring om du kommer ihåg det.
            Men jag pratade om en feministisk fråga då också.
          </note>
          <note>
            Varför tar jag då upp sådana frågor med Jan Björklund? Det kan
            ju verka apart; det håller jag med om. Men det är faktiskt så
            att ni tidigare har haft en feministisk agenda. Ni har varit en
            sorts borgerlig vänster som också har förstått att skillnaderna
            mellan kvinnor och män är ett problem i samhället. Ni har tidigare
            försökt göra någonting åt det, men det är länge sedan nu. Det
            är det jag frågar. Varför har ni tappat hela er feministiska profil?
            Varför står ni för en politik som försämrar för gruppen kvinnor
            och som förbättrar för gruppen män? Det är obegripligt för mig.
          </note>
          <note type="speaker">
            Anf. 52 Utbildningsminister JAN BJÖRKLUND (fp) replik:
          </note>
          <note>
            Herr talman! Ingenting förbättrar så mycket för den grupp som
            har svårt att få förankring på arbetsmarknaden och ingenting förbättrar
            så mycket för de grupper som har hög sysselsättning beroende på
            den offentliga sektorn som en ekonomisk politik som ger oss resurser
            för välfärden. Det är till sist detta att vi har resurser till
            välfärden bra förskolor, bra äldreomsorg och bra sjukvård som
            är den enskilt viktigaste jämställdhetsfrågan i Sverige. Det var
            kvinnorna som tog hand om barnen i stället för att arbeta och
            det var kvinnorna som tog hand om sina gamla föräldrar innan vi
            fick resurser att bygga ut en välfärdssektor. Därför är en ekonomisk
            politik som skapar tillväxt och inte tillbakagång den enskilt
            viktigaste förutsättningen också för jämställdhet mellan kvinnor
            och män.
          </note>
          <note>
            En räntechock på upp till 1314 procent blir följden om man tar
            bort de finanspolitiska ramverken. Det är det Mona Sahlin har
            emot er politik, och jag håller med henne. Det kommer att innebära
            att hundratusentals barnfamiljer får gå från hus och hem, Lars
            Ohly. Vi får ett ekonomiskt kaos och en massarbetslöshet utan
            like. Det är din politik. Den skapar inte jämställdhet.
          </note>
          <note type="speaker">
            Anf. 53 MARIA WETTERSTRAND (mp) replik:
          </note>
          <note>
            Herr talman! Jan Björklund pratade fint om forskning i sitt anförande.
            Poängen med forskningen ökar om man använder sig av de resultat
            den kommer fram till, och poängen minskar något när resultaten
            ignoreras.
          </note>
          <note>
            Folkpartiet har bland annat drivit att ungdomar inte ska få prata
            sina egna modersmål i skolan, om det inte är svenska förstås.
            Folkpartiet har använt sig av statistik om skolan på ett häpnadsväckande
            sätt för att motivera förslag som inte har stöd i forskning. Folkpartiet
            vill ha betyg från ettan trots att pedagogisk forskning inte kan
            påvisa att det har någon kunskapshöjande effekt.
          </note>
          <note>
            Frågan är om det börjar bli dags att ompröva det här. Är Björklund
            för en forsknings- och kunskapsbaserad skolpolitik? Det finns
            forskning som tydligt visar att en levande flerspråkighet, god
            kunskap i det egna modersmålet och ibland faktiskt även stödundervisning
            på elevens modersmål, om det är ett annat än svenska, i till exempel
            ämnen som matematik har goda effekter på kunskapen både i själva
            skolämnet och i svenska.
          </note>
          <note>
            Däremot har jag inte sett någon som helst forskning som visar
            att elever lär sig bättre utan keps. Är det dags att ompröva skolpolitiken
            och låta den bli kunskaps- och forskningsbaserad?
          </note>
          <note type="speaker">
            Anf. 54 Utbildningsminister JAN BJÖRKLUND (fp) replik:
          </note>
          <note>
            Fru talman! Det finns betydande forskningsstöd för att ett skolklimat
            med ordning, trygghet och studiedisciplin innebär att eleverna
            lär sig mer. En av orsakerna till att svenska elever i dag presterar
            sämre i skolan är att vi har en tilltagande oordning och mindre
            studiedisciplin än förut. Ordning och reda i skolan räcker ju
            inte för att elever ska lära sig något. Det krävs kunniga lärare
            och massor av andra förutsättningar. Men ordning och reda är en
            förutsättning för att elever ska kunna lära sig saker.
          </note>
          <note>
            Jag vill säga att det framför allt är de elever som kommer från
            en bakgrund där föräldrarna inte har höga krav och en akademisk
            tradition som är betjänta av att skolmiljön erbjuder ordning,
            lugn och trygghet. Ett av flumskolans största missgrepp har varit
            att tro att man är snäll mot barn som har taskiga förutsättningar
            genom att liksom låta det vara högljutt i klassrummet. Det är
            precis tvärtom. Det är de barnen som behöver allra mest ordning
            och trygghet i skolan.
          </note>
          <note>
            Till sist, Maria Wetterstrand, vad kommer du att säga om älvförbindelsen
            i Göteborg i nästa vecka när du åker dit med Mona Sahlin? Accepterar
            du Socialdemokraternas besked att den ska byggas?
          </note>
          <note type="speaker">
            Anf. 55 MARIA WETTERSTRAND (mp) replik:
          </note>
          <note>
            Fru talman! När blev det flummigt att fokusera på att eleverna
            ska nå målen i skolan? När blev det flummigt att vilja ha en skolpolitik
            som baserar sig på den pedagogiska forskningen om vad det är som
            gör att barn lär sig bättre?
          </note>
          <note>
            Jag skulle vilja påstå att det är flum när Folkpartiet går ut
            och säger att elever inte ska få prata sina egna modersmål i skolan,
            trots att forskningen tydligt visar att just kunskapen i modersmålet
            är en grund för att kunna lära sig också svenska på ett bra sätt.
            En aktiv flerspråkighet är en stor fördel för Sverige när de här
            barnen växer upp.
          </note>
          <note>
            Låt barnen få lära sig både svenska och sina egna modersmål så
            att vi får en stor grupp ungdomar som växer upp och kan klara
            både skolundervisningen i svenska och i andra ämnen och som också
            har kunskaper som vi har nytta av när vi ska ha kontakter med
            omvärlden framöver. Folkpartiet driver en forsknings- och kunskapsfientlig
            skolpolitik med den här typen av utspel.
          </note>
          <note type="speaker">
            Anf. 56 Utbildningsminister JAN BJÖRKLUND (fp) replik:
          </note>
          <note>
            Fru talman! Jag tror att Maria Wetterstrand måste bereda sig
            på att när hon kommer till Göteborg i nästa vecka kommer frågan
            om älvförbindelsen att ställas. Jag läser i er motion att ni yrkar
            avslag på allt vägbyggande över huvud taget, med undantag för
            någon väg i Östergötland. Allt annat är ni emot. Det ska bli intressant
            att se vad Mona Sahlin och Maria Wetterstrand har för besked till
            göteborgarna i nästa vecka. Vi kommer att lyssna mycket noga.
            Ni får väl fundera ut något svar, för jag tror att ni kommer att
            få frågan.
          </note>
          <note>
            Fru talman! När det gäller modersmål i skolan tycker jag att
            forskningen ingalunda är entydig. Den är inte alls så entydig
            som Maria Wetterstrand står här och säger. Anta att man har en
            grupp barn från Turkiet som har kommit hit i 1011-årsåldern och
            att man sätter dem i en skolklass där man talar turkiska och att
            de får undervisning på turkiska i matematik. Jag förstår också
            att de lär sig matematik snabbare. Det är ett språk de redan tidigare
            kan. Men om slutsatsen är att all undervisning av den anledningen
            ska bedrivas på turkiska är problemet att de inte lär sig någon
            svenska.
          </note>
          <note>
            Det är dubbla mål för elever som kommer hit. De måste också integreras.
            Det är det som är målet med vår skolpolitik. Svenska, svenska,
            svenska är det centrala för elever som kommer hit.
          </note>
          <note type="speaker">
            Anf. 57 Socialminister GÖRAN HÄGGLUND (kd):
          </note>
          <note>
            Fru talman! Det är höst i Sverige och det är höst i världsekonomin
            efter en ovanligt lång och varm sommar. Höststormar har skapat
            rejäl oreda i USA. Stormarna har drabbat stora och små ekonomier.
            När det nu är oroliga tider känns det tryggt att kunna konstatera
            att Sverige står väl rustat. Det svenska folkhemmet är vinterbonat.
          </note>
          <note>
            När alliansen vann valet 2006 stod över en miljon människor utanför
            arbetsmarknaden eller jobbade mindre än de skulle vilja. I dag,
            två år senare, har utanförskapet minskat med 181 000 personer,
            människor som har gått från arbetslöshet, förtidspension eller
            sjukskrivning och i stället fått trygghet i en anställning.
          </note>
          <note>
            Vi förstår värdet av egen försörjning. Vi förstår värdet av trygghet
            genom ett eget jobb. Och vi förstår den oro som många människor
            känner i dag när varslen ökar. Det är just därför vi har en politik
            för jobben. Det är just därför vi gör det enklare och billigare
            att anställa. Det är just därför som vi sänkt skatten för låg-
            och medelinkomsttagare. Låt mig bara ta ett enda exempel.
          </note>
          <note>
            En sjuksköterska får med vår politik 1 470 kronor extra i månaden
            jämfört med hur det var när vänstersidan hade makten. Vi har återupprättat
            jobblinjen i svensk politik, och det är synnerligen viktigt med
            en politik för jobben när konjunkturen mattas av.
          </note>
          <note>
            Fru talman! Låt mig få säga några ord om välfärden. Genom en
            ansvarsfull ekonomisk politik frigör vi resurser till viktiga
            välfärdssatsningar. Några exempel: Vi har gjort det billigare
            att gå till tandläkaren. Det statliga tandvårdsstödet har fördubblats
            från 3 till 6 miljarder kronor. Vi sänker skatten för pensionärer
            med 2 miljarder kronor. Framför allt får de 400 000 pensionärerna
            med lägst pension en skattesänkning på upp till 3 500 kronor per
            år. Observera att det nu är första gången sedan garantipensionen
            infördes som en förbättring genomförs. Det gjordes aldrig under
            Socialdemokraternas regeringstid.
          </note>
          <note>
            Regeringen har satsat 1 miljard kronor per år på att korta köer
            i vården. Regeringen satsar ytterligare 2,7 miljarder kronor extra
            på de psykiskt sjuka. Vår sänkning av arbetsgivaravgiften ger
            kommuner och landsting 3 miljarder extra per år direkt till verksamheten.
            Vi inför fritt val i äldreomsorgen och handikappomsorgen och vårdval
            på vårdcentralerna. På så sätt blir det enklare att gå till doktorn.
          </note>
          <note>
            Fru talman! Jag tror att vi måste komma bort från tanken på offentliga
            monopol som alla goda gåvors givare. Det är viktigt att se och
            bejaka de ovärderliga insatser som görs oavsett om det är i offentlig
            eller enskild regi. Låt mig få ta två konkreta exempel.
          </note>
          <note>
            För några veckor sedan besökte jag Vivalla vårdcentral i Örebro.
            Vivalla är ett område med stora sociala och därmed medicinska
            problem. Landstinget fick inte ordning på verksamheten. Det gick
            bara inte. Botten nåddes 2005 när samtliga läkare sade upp sig.
          </note>
          <note>
            Då valde landstinget i Örebro län att fråga om någon enskild
            aktör ville ta över vårdcentralen. Tre läkare tog över. Sedan
            dess har det varit en riktig framgångssaga.
          </note>
          <note>
            Det första de gjorde var att kasta ut stämpelklockan. Personalen
            gavs frihet under ansvar. Man skapade en lagkänsla och korta beslutsvägar.
            De har i princip ingen personalomsättning. De har i princip ingen
            sjukskrivning. Det här är ett exempel på hur personligt engagemang
            och underifrånperspektiv kan berika den svenska hälso- och sjukvården.
          </note>
          <note>
            Mitt andra exempel är från Eskilstuna som jag besökte häromdagen.
            Där bedrivs sedan 1999 ett natthärbärge för hemlösa. Finns det
            hemlösa i s-dominerade Eskilstuna, kanske någon undrar. Ja, det
            finns det tyvärr. I varje fall finns det ett 70-tal personer som
            mer eller mindre regelbundet sover över på härbärget. Det drivs
            av Svenska kyrkan, och kommunen står för ungefär 40 procent av
            kostnaderna.
          </note>
          <note>
            Ett besök på det härbärget lämnar ingen oberörd. Här finns berättelsen
            om tonåringen som sov på uthyrningsflaken på bensinmackar och
            berättelser om missbrukare som dricker i princip allt de kommer
            över: handsprit, rakvatten, rengöringsmedel och munsköljningsmedlet
            Listerine. Det här är människor vars liv är trasiga och kantstötta.
            Det är människor som omgivningen ofta går vägar runt.
          </note>
          <note>
            Det är fantastiskt att se personalens och de 3040 frivilligas
            engagemang och medmänsklighet. Jag tror att vi behöver en ny syn
            på idéburen verksamhet, verksamhet som bärs av en idé och som
            berikar vår välfärd. Vi behöver självklart offentligt drivna verksamheter,
            men vi behöver också ideella. När jag möter de här människornas
            engagemang och solidaritet blir jag glad och tacksam. Vi måste
            alltid börja i det lilla. Trygghet i det lilla ger också trygghet
            i det stora.
          </note>
          <note>
            Fru talman! När man köper hamburgare kan man höra någon som vill
            ha extra extra ketchup, extra dressing, extra dricka. När jag
            läser oppositionens budgetar känns det som att stå i kön till
            korvmojen.
          </note>
          <note>
            Har vi satsat 3 miljarder extra på tandvården vill de satsa några
            miljoner till. Har vi satsat historiska belopp på infrastruktur
            vill de satsa lite till. Ni lovar allt extra, plusmenyn. Men problemet
            är att i verkligheten vill ni servera svenska folket något helt
            annat. På den verkliga menyn kommer det att stå: sänkt bnp med
            35 miljarder kronor. Minskade offentliga intäkter, 20 miljarder
            kronor. Höjd skatt, 70 miljarder kronor. 60 000 färre jobb.
          </note>
          <note>
            Så blir det när ni säger ja till våra satsningar men nej till
            reformer för nya jobb. Det finns ingen gratislunch vare sig i
            kön på Sibylla eller i statsbudgeten. Med er politik blir Sverige
            fattigare, de offentliga finanserna drabbas och färre människor
            kommer att ha jobb.
          </note>
          <note>
            Vi har sett ett sorglustigt spektakel på vänstersidan under de
            senaste veckorna. Häromdagen presenterade Mona Sahlin och Maria
            Wetterstrand samarbetet mellan partierna. Alla ska inte med, var
            budskapet då. En som inte ska med är Lars Ohly eftersom Vänstern
            säger nej till utgiftstaket i statsbudgeten. Ohly vill inte ha
            något tak. Han vill köra nedcabbat genom tillvaron. Nedcabbat
            ska han ragga väljare nästan utan några som helst hänsyn till
            ekonomiska restriktioner. Det kan vara skönt soliga och varma
            sommardagar, men nu på hösten blir det inte alls lika behagligt.
          </note>
          <note>
            Mona Sahlin är kritisk till att Ohly kör nedcabbat, till att
            han struntar i utgiftstaket. Det blir för henne ett skäl till
            att inte vilja samarbeta med Lars Ohly. Därför är det inte utan
            viss förvåning man läser den socialdemokratiska budgeten. Socialdemokraterna
            håller sig inte själva under utgiftstaket. Det är det utgiftstak
            som riksdagen har fattat beslut om i enlighet med finansiella
            ramverk som socialdemokrater tillsammans med alla andra partier
            lade fast 1997. Socialdemokraterna struntar alltså i sina egna
            budgetregler och kör huvudet rakt igenom sufflett och utgiftstak
            för 2009. Inte heller det, fru talman, verkar särskilt behagligt
            inför risken för snålblåst, vinterkyla och hagelstormar. Jag känner
            inte igen Socialdemokraterna.
          </note>
          <note type="speaker">
            Anf. 58 MONA SAHLIN (s) replik:
          </note>
          <note>
            Fru talman! Det var ett ärligt och roligt inlägg. Det var lite
            vågat med hamburgerexemplet. Det är precis det som landets pensionärer
            har sagt om sina 68 kronor i höjning det räckte just till en hamburgare.
          </note>
          <note>
            Jag vill ta upp två frågor. Den ena frågan handlar om att komma
            bort från problemen med den dåliga tillgängligheten i vården.
            Det är ett problem som vi alla i kammaren har att jobba med. Det
            vet jag ärligt att också Göran Hägglund gör. Det är några saker
            som jag tror är viktiga, nämligen att våga sig på att certifiera
            alla vårdgivare, offentliga som privata, att anställa fler i sjukvården,
            att ha en tillgänglighetsmiljard, ungefär som den regeringen har
            föreslagit, och ställa samma höga krav på privata företag och
            den offentliga vården. Det ska vara ett meddelarskydd, inflytande
            över etableringar och inga gräddfiler.
          </note>
          <note>
            Om man inför fri etablering ett annat ord för det är fri dragningsrätt
            på skattepengar som inte utgår efter var behoven av vård finns,
            riskerar man att det inte blir patienten i centrum utan företagen
            i centrum och patienten i väntrum. Hur resonerar socialministern
            när det gäller att den fria etableringen riskerar att slå sönder
            många framgångsrika modeller i både borgerliga och socialdemokratiska
            landsting där man har kommit åt köerna på ett bra sätt?
          </note>
          <note>
            Min andra fråga gäller att den som går från arbete till pension
            får lägre lön och högre skatt. Det är helt sant att en socialdemokratisk
            regering aldrig ens skulle komma på tanken. Mig veterligt finns
            det inget annat land i världen som har kommit på denna tanke.
            Hur, Göran Hägglund, kunde det gå så illa?
          </note>
          <note type="speaker">
            Anf. 59 Socialminister GÖRAN HÄGGLUND (kd) replik:
          </note>
          <note>
            Fru talman! Låt oss börja med pensionärernas situation. Vi inom
            alliansen har konstaterat att många pensionärer lever med utomordentligt
            små ekonomiska marginaler. Det här behöver vi ändra på. Därför
            presenterar vi i budgeten, för första gången i världshistorien
            sedan garantipensionen infördes, en förbättring för de pensionärer
            som har de allra lägsta inkomsterna.
          </note>
          <note>
            Jag är medveten om att det här inte gläder alla pensionärer som
            har en högre inkomst, men jag tror att de allra flesta tycker
            att det är korrekt och klokt tänkt att de som har de ekonomiskt
            minsta marginalerna är de som får den största förbättringen. Därför
            genomför vi en skattesänkning för garantipensionärerna, som ofta
            är kvinnor, ofta har kommit en bra bit upp i åren och som har
            en liten ekonomi. De får en förbättring på 220300 kronor månaden.
          </note>
          <note>
            Vi vill gärna göra mer från kristdemokratiskt håll, men det här
            är ett viktigt steg för de grupper som har de minsta marginalerna.
            Vi har tagit ett steg som Socialdemokraterna under sina många
            år vid makten aldrig någonsin tog. I opposition finns pengarna,
            när man regerade fanns aldrig pengarna. Det är ett memento för
            pensionärer och andra.
          </note>
          <note>
            Jag återkommer till den andra frågan i en senare replik, men
            låt mig komma tillbaka till frågan om utgiftstaket.
          </note>
          <note>
            Jag har gått igenom de tidigare sätten som den socialdemokratiska
            majoriteten, många gånger tillsammans med andra partier, haft
            för att avslå Vänsterpartiets krav på höjda utgiftstak. Varje
            gång har kravet avslagits av majoriteten på grund av att det inte
            fungerar. Det är ett tydligt brott mot de regler som har satts
            upp med budgeten i tre olika steg. På våren fastställer vi utgiftstak.
            När det är fastställt är det vad vi förhåller oss till under hösten.
            Varför vill Socialdemokraterna överge detta betydelsefulla ekonomiska
            ramverk som har skänkt Sverige stabilitet?
          </note>
          <note type="speaker">
            Anf. 60 MONA SAHLIN (s) replik:
          </note>
          <note>
            Fru talman! Jag hoppas att få någon kommentar till frågan om
            fri etablering sedan.
          </note>
          <note>
            Högre utgifter behöver högre inkomster och ett högre finansiellt
            sparande. Det är socialdemokratins alltid ansvarsfulla ekonomiska
            politik. Vi har snarare debatter med andra om man över huvud taget
            ska ha regler eller inte. Det får tittarna och väljarna så småningom
            avgöra, det vill säga om socialdemokratin fortsätter att stå för
            en traditionell och stabil ansvarsfull ekonomisk politik. Vi vet
            att höga räntor och hög inflation är lön- och låntagares största
            fiende. Det lärde sig många i början av 90-talet. Vi är många
            som minns det än.
          </note>
          <note>
            Göran Hägglund säger att han gärna hade velat göra mer för pensionärerna.
            Förklara då varför man gav sig in på, som jag har förstått det
            som i stort sett enda land i världen, att skilja på lön och pension.
            Det finns andra sätt att stötta samtliga pensionärer än att de
            ska drabbas av omoralen vilket jag tycker att det är att låtsas
            att pension är något annat än uppskjuten lön. Varför ska den beskattas
            så olika?
          </note>
          <note type="speaker">
            Anf. 61 Socialminister GÖRAN HÄGGLUND (kd) replik:
          </note>
          <note>
            Fru talman! Man skulle ta Mona Sahlins invändningar på allvar
            om Socialdemokraterna i sitt budgetalternativ sade att de inte
            godkänner jobbskatteavdrag, säger nej till det, att löntagarna
            ska betala samma skatt som pensionärerna. Då skulle man ta dem
            på allvar.
          </note>
          <note>
            Vi har resonerat att vi behöver fler människor i arbete. Fler
            människor i arbete ger en växande ekonomi och mer pengar till
            välfärden. Vi har identifierat en stor grupp pensionärer, 400
            000, som har en extremt liten ekonomisk marginal. För dem vill
            vi särskilt genomföra förbättringar. Jag vill gärna gå vidare
            med detta, men vi har valt att prioritera dem som har den allra
            minsta ekonomin.
          </note>
          <note>
            Jag känner inte igen Socialdemokraterna när det gäller det ekonomiska
            ramverket. Efter krisen i början av 90-talet bestämde vi oss för
            vissa saker som skulle vara av stor betydelse. En av dem var att
            reformera budgetprocessen. I det ingick att vi på våren fastställer
            utgiftstak och under hösten fyller det med innehåll. Socialdemokraterna
            överger det, och det ser jag som väldigt bekymmersamt.
          </note>
          <note type="speaker">
            Anf. 62 MARIA WETTERSTRAND (mp) replik:
          </note>
          <note>
            Fru talman! Jag vill ställa den enkla frågan om Göran Hägglund
            tycker att det är en bra idé att sätta barn i fängelse.
          </note>
          <note type="speaker">
            Anf. 63 Socialminister GÖRAN HÄGGLUND (kd) replik:
          </note>
          <note>
            Fru talman! Det korta svaret på den frågan är nej.
          </note>
          <note type="speaker">
            Anf. 64 MARIA WETTERSTRAND (mp) replik:
          </note>
          <note>
            Fru talman! Det gör mig mycket glad. Jag undrar då vad det förslag
            består i som har kommit från Kristdemokraterna om att man i stället
            för att ge vård till de ungdomar som har hamnat snett i tillvaron
            och begått kriminella handlingar ska öppna möjligheterna för att
            de ska kunna dömas till någonting som väldigt mycket liknar ett
            fängelsestraff och vad som skulle vara poängen med detta.
          </note>
          <note type="speaker">
            Anf. 65 Socialminister GÖRAN HÄGGLUND (kd) replik:
          </note>
          <note>
            Fru talman! Det är bra att Maria Wetterstrand tar upp den här
            frågan, för jag tycker att det är en väldigt viktig fråga att
            diskutera mer i Sverige. Hur åstadkommer vi möjligheter att bryta
            en brottsutveckling som gör att vi måste satsa enorma resurser
            för att skapa en situation där människor kan känna trygghet i
            sin tillvaro?
          </note>
          <note>
            Vi har inte varit särskilt lyckosamma när det gäller att bryta
            utvecklingen för människor som är återfallsförbrytare. Vi måste
            se till att få en bättre vård av dem som vi har fångat in och
            naturligtvis se till att polisen blir bättre på att upptäcka och
            komma till rätta med brott. Men vi måste också se till att förebygga
            på ett bättre sätt. Vi är från det offentligas sida ofta alldeles
            för sena med att ingripa mot barn som håller på att hamna snett.
          </note>
          <note>
            Jag tror verkligen inte att fängelse för barn är en lösning,
            men jag tror att vi måste sätta in insatser tidigare, innan man
            hamnar för långt på brottets bana, då utvecklingen blir mycket
            svårare att bryta.
          </note>
          <note type="speaker">
            Anf. 66 LARS OHLY (v):
          </note>
          <note>
            Fru talman! I spåren av den kris som vi nu ser ökar kritiken
            mot de giriga spekulanterna i samhället, och det är naturligtvis
            välkommet. Men jag skulle vilja påminna om att det inte är giriga
            direktörer eller generösa bonussystem som har orsakat den här
            krisen. Det är inte heller låga räntenivåer, vilket en del nyliberaler
            har hävdat, som har orsakat krisen.
          </note>
          <note>
            Det handlar om grundläggande fel i det ekonomiska system som
            vi lever med. De felen har förvärrats av en marknadsfundamentalism
            och en nyliberal ekonomisk politik.
          </note>
          <note>
            Marknadens jakt på kortsiktig vinstmaximering leder till att
            långsiktiga och hållbara investeringar står tillbaka. Den här
            girigheten, som uppenbarligen finns där, är en logisk följd av
            kortsiktigheten i systemet. Att skylla finanskrisen enbart på
            girighet är ytligt och okunnigt.
          </note>
          <note>
            Till politikens skuld hör att politiker har drivit en tes om
            att politiken bör hålla sig borta från marknaden. Politiken har
            abdikerat från ansvar, och alltför många politiker och ekonomer
            har trott på marknadens självreglerande förmåga, i Europa, i Sverige
            och i ännu större utsträckning i USA.
          </note>
          <note>
            Den här trosbekännelsen till marknaden har lett till att man
            har låtit bli att vidta de åtgärder som har varit nödvändiga för
            att förhindra att krisen skulle få de effekter den har fått.
          </note>
          <note>
            Omfattningen av kriserna förvärras av avregleringar och försämringar
            i välfärden. Det tydligaste exemplet på det är också från USA,
            där välfärdssektorn är reducerad till ett minimum, ett system
            där var och en får betala sin egen sjukvård, var och en får betala
            sin egen äldreomsorg, var och en får betala sin egen sjukförsäkring
            och arbetslöshetsersättning med privata försäkringar.
          </note>
          <note>
            Det skapar inte bara stor ojämlikhet och gigantiska klasskillnader;
            det föder också en växande spekulativ sektor. När en större del
            av samhällets samlade resurser frigörs till spekulation i stället
            för att användas för att öka människors trygghet får vi de luftbubblor
            i ekonomin som vi har sett exempel på de senaste veckorna. Det
            pensionssystem som innebär att man numera ska använda en del av
            sin intjänade pension för att spekulera på börserna späder bara
            på en utveckling där spekulationen ökar.
          </note>
          <note>
            Kombinerar man den här marknadsliberalismen med en orättvis fördelningspolitik
            förvärras kriserna än mer. Med stora skattesänkningar för rika
            och högavlönade har man sett till att en större andel av kapitalet
            i samhället frigörs till de rikas konsumtion. De köper inte mer
            falukorv för pengarna. De går inte till frisören oftare. De har
            redan fyllt det mesta av sitt konsumtionsutrymme möjligtvis köper
            man en lyxbåt extra. Men det driver inte på den nödvändiga efterfrågan
            på varor och tjänster som kan skapa nya jobb i samhället.
          </note>
          <note>
            När skattesänkarpolitiken kombineras med försämringar för dem
            som har minst minskar den totala efterfrågan på varor och tjänster
            i stället. Den som har ouppfyllda behov i sin vardag måste vända
            på slantarna, låta bli att handla och låta bli att gå till frisören,
            medan den som är rik kan köpa aktier och fondandelar. Det kapital
            som därmed ställs till förfogande för banker, försäkringsbolag
            och privata aktörer göder den osunda spekulationsekonomi som vi
            nu ser effekterna av.
          </note>
          <note>
            Vi skulle ha kunnat använda kapitalet bättre. Vi skulle ha kunnat
            använda det till att rusta den gemensamma sektorn med fler anställda.
            Vi skulle ha kunnat använda det för att skapa förutsättningar
            för att bygga bort bristen på hyreslägenheter i samhället. Vi
            skulle ha kunnat använda en större del av kapitalet för att investera
            i järnväg och andra lösningar som bekämpar klimathotet.
          </note>
          <note>
            En stor och robust välfärdssektor är ett skydd mot spekulativt
            slöseri. Att den dessutom har som huvuduppgift att garantera människor
            trygghet och en skälig levnadsnivå gör inte saken sämre. Men det
            innebär också att den fyller en stabiliserande funktion i tider
            av ekonomisk nedgång och kriser. För att minska krisernas omfattning
            och minska oron som kan leda till panik är det därför bra politik
            att ha höga ersättningsnivåer till dem som riskerar att drabbas
            av arbetslöshet och sjukdom.
          </note>
          <note>
            Under en lång följd av år har antalet hyresrätter minskat relativt
            antalet villor och bostadsrätter i samhället. Samtidigt håller
            hyressättningen på att marknadsanpassas, vilket betyder att det
            blir dyrare att bo i mer attraktiva områden. Det leder till att
            fler har tvingats skuldsätta sig för att kunna bo samtidigt som
            allt fler till och med saknat möjligheten att efterfråga en bostad
            över huvud taget. Det har helt enkelt varit för dyrt att bo.
          </note>
          <note>
            Därmed minskar rörligheten i samhället. Det är extra allvarligt
            i en lågkonjunktur, där människor ibland måste söka sig till nya
            orter att bo på där man kan få en anställning. Finns det inga
            bostäder minskar möjligheten att ens kunna söka nya jobb på andra
            håll än där man har bott tidigare.
          </note>
          <note>
            En stark allmännytta med många hyresrätter till låga hyror är
            ett smörjmedel i ekonomin som stabiliserar och minskar krisens
            omfattning.
          </note>
          <note>
            Byggandet av lägenheter minskar också arbetslösheten inom byggsektorn.
            Där ser vi, med regeringens egna siffror, att vi går mot en byggkrasch.
            Vi riskerar att få en fullständig nolltillväxt inom byggandet,
            vilket kommer att påverka inte bara byggsektorn och de anställda
            där utan också mängder av underleverantörer.
          </note>
          <note>
            Det behövs också utbildningssystem som står öppna för fler och
            goda möjligheter till utbildning och fortbildning vid arbetslöshet
            och annars. I stället ser vi en regering som kanske är den första
            sedan 1842 som inte försöker höja kunskapsnivån totalt sett i
            samhället. Det är anmärkningsvärt.
          </note>
          <note>
            Till detta kommer doktriner om att gemensamt ägande alltid är
            av ondo och att det alltid är rätt att sälja ut gemensamma tillgångar.
            Det späder naturligtvis bara på spekulationsekonomins omfattning
            och minskar dessutom demokratins omfattning. Jag tror också att
            det gör det väsentligt svårare att få skattebetalarna att ställa
            upp den gången det krisar, om det bara är så att vi ska socialisera
            förlusterna och privatisera vinsterna.
          </note>
          <note>
            Fredrik Reinfeldt sade tidigare i en replik till mig att Vänstern
            står för förstatligande. Vem är det som förstatligar banker, Fredrik
            Reinfeldt? Är det jag eller George Bush? Är det jag eller Angela
            Merkel? Är det jag eller Gordon Brown?
          </note>
          <note>
            Ja, det är dessa ansvariga politiker som i dag står för ett förstatligande
            av delar av banksektorn, och de gör det för att rädda den finansiella
            sektorn. Jag tror inte att det är fel. Jag tror att det är nödvändigt,
            framför allt för att rädda småspararnas pengar och minska oron
            i samhället. Men varför ska vi bara socialisera förluster? Varför
            ska vi sedan överlåta åt de privata intressena att ta vinsterna
            i egen ficka?
          </note>
          <note>
            I stället för nyliberalism borde vi utveckla en välfärdsstat
            som omfattar fler. Människor måste känna trygghet vid arbetslöshet,
            sjukdom och ålderdom. Därför ska de gemensamma trygghetssystemen
            utvecklas.
          </note>
          <note>
            Vi måste bygga fler hyreslägenheter. Vi måste stärka allmännyttan.
            Och vi måste agera internationellt. Vad vi än gör här hemma är
            det inte tillräckligt. Om vi ska komma till rätta med krisen måste
            vi agera inom FN och inom världssamfundet för att skapa kraftfulla
            globala finansiella kontrollfunktioner. Om sådana hade varit på
            plats hade man åtminstone kunnat ägna sig åt att försöka få USA:s
            ekonomi att bli något sundare i stället för att förespråka skattesänkningar
            och nyliberala lösningar i resten av världen.
          </note>
          <note>
            I Sverige bör Finansinspektionen och andra institutioner stärkas.
            Det är märkligt att ni har haft ett halvår på er och inte ens
            har kunnat tillsätta en generaldirektör i Finansinspektionen i
            tider av kris. Det borde ni ha gjort.
          </note>
          <note>
            Planerna på utförsäljning av SBAB och Nordea måste avbrytas.
            Det är fel väg att nu sälja ut, när man i andra delar av världen
            förstatligar banker. Vi borde i stället utöka det gemensamma ägandet
            av Nordea och fortsätta att använda SBAB.
          </note>
          <note>
            Det är i det här läget särskilt viktigt att värna om starka offentliga
            finanser. Era skattesänkningar är oansvarig politik. Vi måste
            ha ett skattesystem som förmår att möta kriserna, som omfördelar
            från välbeställda till fattiga, som finansierar välfärd och stimulerar
            den nödvändiga miljöomställningen.
          </note>
          <note>
            I er värld är det ansvarsfullt att sänka skatter för mer än 100
            miljarder men ansvarslöst att anställa fler i sjukvården, förskolan,
            skolan, äldreomsorgen och kulturen.
          </note>
          <note>
            I er värld är det ansvarsfullt att subventionera överklassens
            köp av hushållsnära tjänster men ansvarslöst att se till att fler
            gamla får bra hjälp av hemtjänsten.
          </note>
          <note>
            I er värld är det ansvarsfullt att sänka ersättningen till cancersjuka
            efter tolv månader men ansvarslöst att höja taket i a-kassan så
            att även Volvoarbetarna får 80 procent i ersättning.
          </note>
          <note>
            Vi tror inte på den enda vägens ekonomiska politik. Vi tror inte
            att skattesänkningar är lösningen på allt. Vi finansierar våra
            förslag, och vi tidigarelägger investeringar och satsar på välfärd
            och rättvisa. Det är en modern och framtidsinriktad politik för
            att möta krisen.
          </note>
          <note type="speaker">
            Anf. 67 Statsminister FREDRIK REINFELDT (m) replik:
          </note>
          <note>
            Fru talman! Jag lyckades inte i detta långa ideologiska anförande
            reda ut vad det var som Lars Ohly var för. Att du, Lars Ohly,
            är emot väldigt mycket tror jag har framgått för oss som har följt
            din politiska gärning.
          </note>
          <note>
            Det är många som är oroliga för hur vi ska få en balanserad marknadsekonomi
            med bra regleringar som förenar stabilitet med rimligt risktagande.
            Är Lars Ohly för eller emot marknadsekonomi? Om Lars Ohly är emot
            marknadsekonomi, vad vill han se i stället?
          </note>
          <note>
            Det är lätt att peka finger. När andra är oroliga verkar Lars
            Ohly glad. Är det kommunismen som ska räta på ryggen och nu börja
            förespråkas i Lars Ohlys parti igen?
          </note>
          <note>
            Vi bildade alliansen 2004 i Högfors i Västerbotten. Vår utgångspunkt
            var att alla ska bidra och att alla också ska vinna på samarbetet.
            Det var en sorts insikt om att flerpartisystem bygger på att partier
            arbetar tillsammans, att man under lång tid utarbetar politiska
            förslag som man går till väljarna med och som man sedan gemensamt
            tar ansvar för.
          </note>
          <note>
            Vänstern tror inte på idén om att vara tillsammans och att alla
            ska få vara med. Hos er gäller: Ensam är stark. Störst går först.
            Stor bestämmer, och liten får inte vara med. Därför säger man
            att Lars Ohly har skämt ut sig och inte får vara med. Han fattar
            inte det här med budgetregler.
          </note>
          <note>
            Min fråga till Lars Ohly är: Finns det något villkor som Lars
            Ohly och Vänsterpartiet har för att låta Socialdemokraterna och
            Miljöpartiet vara med i ett samarbete med Vänsterpartiet? Finns
            det något som är så viktigt för dig att du ställer det som villkor
            till Mona Sahlin och Maria Wetterstrand för att de ska få vara
            med och samarbeta med dig?
          </note>
          <note type="speaker">
            Anf. 68 LARS OHLY (v) replik:
          </note>
          <note>
            Fru talman! Det var ett lite förvirrat inlägg som ändå landade
            i en konkret fråga som jag gärna ska svara på. Men först måste
            jag säga att det är en oerhörd svaghet av en statsminister att
            inte kunna ge sig in i en rimlig diskussion om vad som behövs
            för att möta den finansiella kris som faktiskt skapar sämre levnadsförhållanden
            för de människor som redan har det sämst.
          </note>
          <note>
            Man är till exempel inte beredd att höra på eller diskutera varför
            det är viktigt och nödvändigt att bygga fler hyresrätter i det
            här läget, alltså för att se till att vi därigenom får en ökad
            rörlighet på bostadsmarknaden, som också ökar rörligheten på arbetsmarknaden.
          </note>
          <note>
            Man vill inte höra på eller tala om vikten av stabila välfärdssystem,
            som minskar oron i samhället. Man vill inte höra på eller tala
            om vikten av att vi har en a-kassa som omfattar alla och en sjukförsäkring
            som gör att människor inte, i tillägg till sin fysiska sjukdom,
            också drabbas av mental oro.
          </note>
          <note>
            Detta tycker jag är en svaghet hos en statsminister.
          </note>
          <note>
            Nu kommer jag till Fredrik Reinfeldts fråga. Självklart finns
            det väldigt starka krav som jag ställer på mina ärade vänner inom
            vänsterblocket. De kraven tror jag att vi tillsammans kommer att
            kunna uppfylla. De handlar nämligen om att vi måste stå för något
            helt annat än er orättvisa högerpolitik.
          </note>
          <note>
            Vi måste stå för en skattepolitik och en välfärdspolitik som
            utjämnar skillnaderna mellan kvinnor och män och mellan klasser
            och regioner i samhället. Vi måste stå för en rättvis politik
            som inte drar isär samhället och gör de rika allt rikare samtidigt
            som de fattiga blir allt fattigare. Andelen fattiga barn i Sverige
            har ökat med er politik, och det är orimligt att tänka sig en
            ny majoritet som inte minskar antalet fattiga barn i Sverige.
          </note>
          <note>
            Det finns alltså en mängd sådana villkor. Vi måste ha en klimatomställning
            som på allvar angriper miljöproblemen i stället för att bara prata
            om dem, som Fredrik Reinfeldt är bra på han har väldigt mycket
            snack och lite verkstad.
          </note>
          <note>
            Där finns Vänsterpartiets krav på vem som än vill samarbeta med
            oss. Dem kommer vi att ställa som ultimativa krav. Det kan jag
            garantera.
          </note>
          <note type="speaker">
            Anf. 69 Statsminister FREDRIK REINFELDT (m) replik:
          </note>
          <note>
            Fru talman! Min poäng gällde om det fanns någon ideologi eller
            någon samlad idé kvar i Vänsterpartiet. Det är lätt att glädjas
            när andra är oroliga. Frågan var om det finns något samlat system
            som Lars Ohly står för och som är ett alternativ till den marknadsekonomi
            som behöver bättre regleringar och som behöver lära av de problem
            vi nu har sett. Men Lars Ohly återgår till att diskutera sakfrågor.
            Jag försökte få fram ideologen Lars Ohly. Det skulle vara intressant
            att få svar på min fråga.
          </note>
          <note>
            Sedan kör Lars Ohly ett knep som vi har sett många gånger förut.
            Han säger: Vi vill byta ut er. Ja, det har vi hört oppositionen
            säga förut. Min fråga var om det finns något som är viktigt där
            ni avviker. Vi har ju just fått höra att ni inte passar in därför
            att ni vill köra nedcabbat, som Göran Hägglund uttryckte det.
          </note>
          <note>
            Lars Ohly tog upp alla möjliga frågor som jag tror att många
            partier kan hålla med om. Man vill att inkomstskillnaderna i Sverige
            ska minska och att vi ska ha en bra klimatpolitik. Men finns det
            något som är unikt för Vänsterpartiet något som ni står för och
            som Socialdemokraterna och Miljöpartiet inte förstår och inte
            respekterar och som är ultimativa krav? Finns det någon anledning
            till att Vänsterpartiet finns i svensk politik?
          </note>
          <note type="speaker">
            Anf. 70 LARS OHLY (v) replik:
          </note>
          <note>
            Fru talman! Jag åker inte nedcabbat. Jag åker tåg så ofta jag
            bara kan.
          </note>
          <note>
            Det är märkligt att som Fredrik Reinfeldt säga att rättvisan,
            välfärden och miljön inte är ideologiska frågor. Det är klart
            att de är!
          </note>
          <note>
            Man kan inte å ena sidan säga, som ni har gjort i den här debatten,
            att det är oerhört stora skillnader mellan Socialdemokraternas,
            Miljöpartiets och Vänsterpartiets budgetalternativ samtidigt som
            man å andra sidan säger: Ni har inget som är unikt. Det är klart
            att vi har det.
          </note>
          <note>
            Än så länge pågår en diskussion om hur vi ska forma ett framtida
            gemensamt regeringsalternativ som utmanar inte bara er regeringsmakt
            utan framför allt den politik som har skapat orättvisa och fattigdom.
            Vi kommer att fortsätta diskutera, men fram till nästa val om
            vi inte får ett extraval är det du som är ansvarig för den politik
            som leder till att många människor får det sämre. Det är den politiken
            som Vänsterpartiet och förhoppningsvis hela vänstersidan kommer
            att bekämpa och ersätta med en bättre politik.
          </note>
          <note type="speaker">
            Anf. 71 Socialminister GÖRAN HÄGGLUND (kd) replik:
          </note>
          <note>
            Fru talman! Jag tänkte ställa några frågor till Lars Ohly med
            anledning av att han talar om att skattesänkningar är oansvariga.
            Jag ska hålla mig till en diskussion som jag hade häromdagen med
            en person som bor söder om Stockholm, i Salem. Han heter Bashir,
            och han ville ställa frågor om fastighetsskatten.
          </note>
          <note>
            Han hade i likhet med väldigt många andra nu fått de nya taxeringsbeskeden.
            Efter ett litet samtal kunde vi konstatera att hans kommunala
            fastighetsavgift är och blir 6 000 kronor. Om vi inte hade ändrat
            på det regelverk som fanns under den tid då ni hade majoritet
            hade detta hushåll fått en fastighetsskatt på 29 840 kronor.
          </note>
          <note>
            Lars Ohly har ju inte haft den goda smaken att, som Mona Sahlin,
            traska efter och säga: Det som vi var väldigt arga för tidigare
            kanske ändå var väldigt bra. Han tycker att det är rimligt att
            sådana som Bashir och hans familj ska drabbas av en väldigt hög
            fastighetsskatt.
          </note>
          <note>
            En familj som har sparat länge för att kunna köpa ett hus och
            som har en hög månadskostnad till följd av sina lån ska dessutom
            betala en fantastiskt hög fastighetsskatt. Hur kan Lars Ohly tycka
            att det är en rimlig och klok politik?
          </note>
          <note type="speaker">
            Anf. 72 LARS OHLY (v) replik:
          </note>
          <note>
            Fru talman! Den politik som vi förespråkar innebär att 358 000
            fastigheter beskattas högre än med ert system. Det är något färre
            hushåll än så många fastigheter, för det finns de hushåll som
            äger fler än en fastighet. Säg att det är 350 000. Det kanske
            också är högt räknat. Det är de allra dyraste villorna. Det är
            de med de allra lyxigaste fastigheterna som kommer att få betala.
          </note>
          <note>
            Ute i landet är det tvärtom så att man med er politik i flera
            fall har fått ökade avgifter och kostnader. Det finns mängder
            av tabeller som visar att det på landsbygden finns de som i dag
            betalar mer än de gjorde tidigare.
          </note>
          <note>
            Vi säger: Det är en helt galen politik. Här bör vi i stället
            satsa på en bostadsmarknad där vi faktiskt ser till att vi får
            inkomster som kan användas till exempel till att skapa en bostadsfond
            som bygger fler hyresrätter och som gör att det blir större möjligheter
            att ha en valfrihet när det gäller bostadsväljande än vad det
            finns i dag.
          </note>
          <note>
            Här har vi möjlighet att faktiskt finansiera våra förslag. Ni
            försöker säga: Ni är oansvariga på vänstersidan därför att ni
            inte finansierar era förslag, och så är ni oansvariga när ni gör
            det. Men vi gör det på ett sätt som är rättvist. Vi gör det på
            ett sätt som säkert prickar dem som redan i dag har möjligheter
            att betala mer och som har fått stora lättnader med era förslag.
          </note>
          <note>
            De som har fått de största lättnaderna med era förslag är inte
            några låginkomsttagare eller några människor som är arbetslösa
            eller sjuka. De har fått det sämre. De som har fått de största
            lättnaderna är de som bor i de allra mest attraktiva och lyxigaste
            villorna i storstadsområdena. Där finns de verkliga vinnarna på
            er politik. Och det är sant, Göran Hägglund, att där också finns
            förlorarna på Vänsterpartiets politik. Vi säger inte att vår politik
            är bra för alla eller att allas privatekonomi ökar. Vi tar in
            skatter av dem som är högavlönade och rika för att bekosta välfärd
            och rättvisa. Det tror jag är en politik som väldigt många instämmer
            i.
          </note>
          <note type="speaker">
            Anf. 73 Socialminister GÖRAN HÄGGLUND (kd) replik:
          </note>
          <note>
            Fru talman! Lars Ohly är en väldigt skicklig retoriker. Jag tror
            att det är lätt att fångas av hans budskap, att det är klokt att
            några få som är ohyggligt välbeställda ska betala mer för att
            man ska kunna genomföra enorma förbättringar för dem som har mindre.
            Men jag tror att det är väldigt viktigt att skilja ut vad det
            egentligen handlar om.
          </note>
          <note>
            Bashir som har en väldigt liten inkomst, eller en normal inkomst,
            är metallarbetare. Med er politik skulle han, eftersom ni säger
            nej till jobbskatteavdraget, ha 838 kronor mer i skatt per månad.
            Han skulle dessutom ha en fastighetsskatt som skulle vara ungefär
            600 kronor mer per månad. I det här fallet skulle det bara för
            hans del nu har vi inte räknat med hans fru handla om 1 500 kronor
            mer i skatt varje månad.
          </note>
          <note>
            Ni försöker framställa det som att det handlar om några få feta
            direktörer i Danderyd eller Täby när det handlar om sådana som
            Bashir som bor i Salem. Han är en vanlig hederlig metallarbetare
            som ni kommer att klippa till med er politik.
          </note>
          <note type="speaker">
            Anf. 74 LARS OHLY (v) replik:
          </note>
          <note>
            Fru talman! Tvärtom, Göran Hägglund! Jag är helt övertygad om
            att vi alla behöver bidra för att vi ska kunna ha råd med välfärden,
            och jag är helt övertygad om att de flesta också är beredda att
            göra det.
          </note>
          <note>
            Sveriges Kommuner och Landsting gjorde en undersökning i våras
            som visade att en stor majoritet av svenska folket sade: Vi är
            beredda att betala mer i skatt om det går till bättre sjukvård,
            bättre förskola och skola för våra barn och bättre äldreomsorg
            för våra gamla. Om det går till ett bättre samhälle som håller
            ihop och som skapar rättvisa är vi beredda att betala mer i skatt.
          </note>
          <note>
            Det gäller alla inkomstgrupper. Men min politik innebär att man
            faktiskt pekar ut dem som har mest som de som ska bidra mest.
            Det är en progressiv skattepolitik som leder till att vi utjämnar
            skillnader i stället för att förvärra dem. Det är den största
            skillnaden mellan Vänsterns och högeralliansens politik.
          </note>
          <note type="speaker">
            Anf. 75 MARIA WETTERSTRAND (mp):
          </note>
          <note>
            Fru talman! Vad är det egentligen som gör livet värt att leva?
            Den frågan väcktes i mitt huvud häromdagen när jag läste en tidningsartikel
            om att Miljöpartiet motsatte sig allting som gör livet värt att
            leva. Jag tyckte att det var ett ganska komiskt påstående. Mycket
            kan vi i Miljöpartiet bli anklagade för men knappast just det.
          </note>
          <note>
            Miljöpartiet är ett parti som just vill värna allt det som gör
            livet värt att leva. Vi vill värna barnen genom att ge småbarnsföräldrar
            en möjlighet till sänkt arbetstid och att vara mer tid med sina
            barn. Vi vill värna naturen genom att öka anslagen för naturskydd.
            Vi vill värna jämställdhet och lika rätt för alla människor.
          </note>
          <note>
            Vi vill jobba för att man ska få fler spårvagnar. Vi vill jobba
            för att jobben ska bli fler genom att satsa på småföretag och
            fler lärare i skolan. Vi vill jobba för att människor ska kunna
            få en balans mellan fritid och arbete. Vi vill inte minst jobba
            för kärleken, senast manifesterat i vår motion om könsneutrala
            äktenskap. Jag känner mig stolt över att representera Miljöpartiet
            de gröna.
          </note>
          <note>
            Jag är övertygad om att Sverige behöver en ny regering. Jag sade
            redan efter valet 2006 att det riskerar att bli fyra förlorade
            år med alliansregeringen. Och det finns onekligen en hel del att
            vara besviken på regeringen för.
          </note>
          <note>
            De har gjort en del saker som har varit bra, naturligtvis. Men
            det finns en hel del att vara besviken på. Jag vet att det är
            många som delar min frustration över mycket som har hänt och inte
            hänt de senaste två åren.
          </note>
          <note>
            Det största misstaget gjorde den nuvarande regeringen redan för
            fyra år sedan, innan den kom till makten, då man valde att prioritera
            bort miljöfrågorna i det arbete som skulle leda till regeringsmakten.
            Det här har fortsatt.
          </note>
          <note>
            När klimatfrågan kom upp på agendan strax efter valet började
            regeringen tillsätta grupper av olika slag som skulle hjälpa till
            så att det skulle hända någonting. Nu väntas en klimatproposition.
            Om den kommer och om den har ett innehåll blir det, mer eller
            mindre, det första regeringen gör på miljöområdet under den här
            mandatperioden, om man inte räknar alla de saker som har gått
            i helt fel riktning.
          </note>
          <note>
            Jag tänker på att regeringen har skurit ned skogsskyddet och
            naturskyddet trots att vi har orörda urskogar som fortfarande
            inte har ett långsiktigt skydd, att man har lagt fram förslag
            om att skogsbruket ska förändras så att naturvården får ge vika
            för exploateringsintressen, att man planerar att luckra upp strandskyddet
            så att rika människor ska kunna köpa upp de kvarvarande attraktiva
            strandområdena och göra dem otillgängliga för allmänheten och
            att man på obestämd tid har skjutit upp eller den kanske inte
            kommer alls en proposition om hur Sverige ska nå sina miljömål.
          </note>
          <note>
            Regeringen har också en fantastisk vurm för att bygga nya motorvägar
            i storstadsområdena, som motarbetar en långsiktig klimatpolitik.
            Den har också skjutit undan de viktiga järnvägssatsningarna, som
            skulle kunna göra oss mindre oljeberoende i framtiden och göra
            att vi står på en stadigare grund när de globala oljepriserna
            fluktuerar.
          </note>
          <note>
            I går presenterade Miljöpartiet ett förslag om hur åtta svenska
            städer snabbt ska kunna få spårvagnstrafik. I Uppsala, Stockholm,
            Norrköping, Linköping, Göteborg, Helsingborg, Lund och Malmö tror
            vi att det skulle vara en utmärkt satsning.
          </note>
          <note>
            På klimatområdet väntas det förslag nu under hösten från regeringen.
            Det vi har hört hittills är mest prat och klimatpolitiska undanflykter,
            och allting spinner på samma tema. Det är inte vi, inte här, inte
            nu. Det är någon annan, någon annanstans, någon annan gång.
          </note>
          <note>
            Jag tänkte göra en liten genomgång av de vanligaste klimatpolitiska
            undanflykterna.
          </note>
          <note>
            Den första är: Vi är så små. Hur många gånger har vi inte hört
            Fredrik Reinfeldt säga: Vi är ju så små i Sverige. Vi står ju
            bara för 0,2 procent eller valfri siffra, beroende på vilket miljöproblem
            man för tillfället diskuterar av världens utsläpp.
          </note>
          <note>
            Faktum är att man lätt kan dela in världen i 500 delar som var
            och en bara står för 0,2 procent. Då kan alla hävda: Vi behöver
            inte göra någonting för just vi är så små. Den stora frågan borde
            vara: Vad ger oss rätten att släppa ut mer än fem gånger mer växthusgaser
            per person än vad man tror är hållbart för världen när människor
            i södra Afrika varje dag drabbas av de klimatförändringar som
            redan är verklighet och som vi i den rika delen av världen har
            orsakat?
          </note>
          <note>
            Vi i Sverige har dessutom bland de bästa förutsättningarna i
            världen att göra oss fria från fossilberoendet.
          </note>
          <note>
            Nästa klimatpolitiska undanflykt är att man säger att internationellt
            samarbete är det enda som räknas. Jag är inte emot internationellt
            samarbete, men den som pratar om det använder det ofta som en
            ursäkt för att inte göra någonting på hemmaplan. Det är alltså
            inte-här-argumentet. I regeringens fall handlar det också om att
            försöka smita undan de krav som det internationella samfundet
            vill ställa på Sverige när det gäller EU:s fördelning av utsläppshandeln
            exempelvis.
          </note>
          <note>
            En tredje klimatpolitisk undanflykt har vi hört många gånger
            från den här regeringen. Man säger att vi måste ha forskning för
            att lösa problemet. Jag håller med om att vi behöver forskning,
            men det får aldrig användas som en undanflykt för att vi ska slippa
            undan att göra något nu.
          </note>
          <note>
            Det finns tillgänglig teknik. Det finns tillgänglig kunskap som,
            om vi använder den, kan lösa den här klimatkrisen. Men det behövs
            en politik som är aktiv för att de lösningarna ska bli verklighet.
          </note>
          <note>
            Hittills har vi sett att alliansen har haft flyt av en högkonjunktur
            som nu vänds i lågkonjunktur. Den är inte lika benägen att ta
            på sig skulden för lågkonjunkturen som den är benägen att ta åt
            sig äran av högkonjunkturen. Det är mycket prat om alla de jobb
            som har skapats i högkonjunkturen, som om det var alliansregeringens
            förtjänst.
          </note>
          <note>
            Jag tänker inte skylla konjunkturerna eller finanskrisen på regeringen,
            men det är regeringens fel att över en halv miljon människor har
            lämnat a-kassan och nu riskerar att stå utan trygghet om lågkonjunkturen
            drabbar just dem. Regeringen motiverade att sänka a-kassan med
            att det ger fler jobb, något slags hallelujakänsla. Betyder det
            att den tänker sänka a-kassan ännu mer nu när det blir lågkonjunktur?
            Det vore onekligen bra med lite fler jobb nu när det börjar varslas
            på olika håll i landet. Eller är det dags att erkänna misstaget
            och satsa på tryggheten i stället?
          </note>
          <note>
            Miljöpartiet anser att det inte går att bara lappa och laga nu
            på de trygghetssystem som har perforerats. Vi vill utveckla och
            se till att vi får en solidariskt finansierad arbetslivstrygghet.
          </note>
          <note>
            Det är inte i goda tider som trygghetsförsäkringarna behövs som
            mest. Det är inte i första hand när man är frisk som man är glad
            över att det finns en sjukförsäkring. Och det är inte när det
            är soligt väder som man går och letar efter sitt paraply. Det
            är när de soliga dagarna går över i regniga dagar som det behövs
            en politik som bygger på solidaritet.
          </note>
          <note>
            Den här regeringen har en politik för bara soliga dagar. När
            människor nu börjar sträcka sig efter sina paraplyer visar det
            sig att de är fulla med hål eller, ännu värre, att de inte finns
            där alls. Fredrik Reinfeldt har ställt sig med badbyxor på trots
            att det blåser halv storm ute.
          </note>
          <note>
            Det låter ibland på Fredrik Reinfeldt som att antingen har vi
            trygghet eller så har vi jobb. Men det är naturligtvis inte sant.
            Miljöpartiet har en politik där vi satsar mer på småföretagen
            än vad regeringen gör genom att vi sänker arbetsgivaravgiften
            med 10 procent upp till en lönesumma på 2 ½ miljon. Det gynnar
            alla mindre företag, där vi vet att många av de nya jobben växer
            fram.
          </note>
          <note>
            Vi driver en politik som innebär att vi använder lågkonjunkturen
            till att bygga om Sverige till att bli mindre beroende av olja
            och mindre sårbart. Vi satsar på energieffektivitet, på förnybar
            energi, på det som är långsiktigt hållbart.
          </note>
          <note>
            Vi ser just nu ett läge där det finns ett stort behov av att
            ta tag i de stora klimatutmaningar som gäller hela den här planeten
            och där Sveriges förutsättningar är bättre än de flestas. Vi kan
            återta ledartröjan internationellt. Det finns också ett behov
            av att återupprätta tryggheten och välfärden i Sverige.
          </note>
          <note>
            Vad kan vara mer passande i det läget än att det startas ett
            långsiktigt samarbete mellan Socialdemokraterna och Miljöpartiet
            de gröna för att utmana den sittande regeringen? Jag ser det som
            ett utmärkt framtidsalternativ där rött möter grönt, med ett socialdemokratiskt
            parti som har byggt upp mycket av de trygghetssystem som nu perforerats
            och ett miljöparti som ser de långsiktiga behoven och har lösningarna
            på miljöutmaningarna.
          </note>
          <note>
            Vi erbjuder tillsammans ett alternativ som kan stå för både trygghet
            och förnyelse. Till eventuella socialdemokrater som räds att Miljöpartiet
            ska dra Socialdemokraterna åt höger kan jag påminna om en gammal
            grön paroll: Vi ska inte gå i höger- eller vänstervarv. Vi ska
            framåt. Vår avsikt är att leda det här samarbetet in i framtiden.
          </note>
          <note>
            Sverige behöver en ny regering och ett nytt ledarskap, och den
            regeringen behöver ett starkt grönt inflytande. Två förlorade
            år går nu mot fyra, men sedan får det vara nog.
          </note>
          <note type="speaker">
            Anf. 76 Näringsminister MAUD OLOFSSON (c) replik:
          </note>
          <note>
            Fru talman! Jag betvivlar inte Maria Wetterstrands och Miljöpartiets
            engagemang när det gäller miljöfrågorna. Det har vi gemensamt.
          </note>
          <note>
            Men, snälla Maria, det räcker inte med retorik. Man måste titta
            på fakta.
          </note>
          <note>
            Om vi tar den energi- och klimatöverenskommelse som är på väg
            att fattas på EU-nivå så har Sverige varit pådrivande. Det är
            vi som har sett till och hållit fast vid att vi ska ha en aktiv
            klimat- och energipolitik också i svåra tider. Kraven om en hållbar
            näringspolitik på EU-nivå där vi ser att företag, politik och
            forskning tillsammans kan hitta framtidslösningarna är den svenska
            positionen. I EU:s klimat- och energipolitik innebär det att Sverige
            tar den största andelen av det förnybara som något land i Europa
            över huvud taget tar på sig, från 40 till 49 procent.
          </note>
          <note>
            Vi har lagt fram program som handlar om att förbättra havsmiljön.
            Vi har höjt koldioxidskatten. Vi har ökade resurser till järnväg
            och också till vägnät så att vi kan ta oss fram på ett bättre
            sätt. Vi har ökade resurser till länsstyrelserna så att man ska
            snabba på vindkraftsutbyggnaden och andra delar. Vi har gett ökade
            resurser till energi- och klimatrådgivare runt om i landet. Vi
            har startat program för småföretag för att de ska bli mer energieffektiva.
          </note>
          <note>
            Vi har satsat på internationellt samarbete, för att det helt
            enkelt är så att många länder frågar efter Sverige. Som jag nämnde
            i ett tidigare replikskifte var Afrikas energiministrar här förra
            veckan. De bara önskar att Sverige ska vara med i det här arbetet
            och att vi ska hjälpa till med det.
          </note>
          <note>
            Vi tillför resurser till forskning, för vi tror fortfarande att
            vi måste forska mycket mer. Vi måste satsa på pilot- och demonstrationsanläggningar.
            Det är en lång rad åtgärder som vi har genomfört.
          </note>
          <note>
            Maria säger: Vi ska stoppa strandskyddsdelen, vi ska skydda mer
            skog, vi ska minska produktionen i skogen, och vi ska inte ha
            några pengar till vägar. Då är min fråga: Har du verkligen de
            socialdemokratiska kompisarna med dig i den politiken?
          </note>
          <note type="speaker">
            Anf. 77 MARIA WETTERSTRAND (mp) replik:
          </note>
          <note>
            Fru talman! Maud Olofsson säger väldigt fint att andra länder
            frågar efter Sverige när det gäller klimatfrågan. Varför gör de
            det? Är det för den politik som den här regeringen har drivit?
            Nej, knappast. Ni lever på gamla meriter. Ni lever på de förslag
            som drevs igenom i det rödgröna samarbetet under den förra mandatperioden.
            Det är det som är basen för det ni åker runt i världen och skryter
            om.
          </note>
          <note>
            Jag vill påminna om att ni var emot i princip varje enskilt förslag
            som har lett till den utveckling som nu andra länder tittar på
            i Sverige för att se hur vi har gjort för att åstadkomma den.
            Därefter har ni omprövat några av de ställningstagandena. Ni har
            till exempel låtit alla de höjda miljöskatterna vara kvar, utom
            flygskatten. Flyget är fortfarande befriat från att ta sin del
            av miljökostnaden.
          </note>
          <note>
            Sedan skryter Maud Olofsson om hur Sverige stöder det internationella
            samarbetet i EU. Faktum är att när kraven började komma fram om
            hur mycket förnybar energi vi skulle bygga i förhållande till
            andra länder var Sverige och Maud Olofsson nere och lobbade emot
            det så att vi skulle få lägre krav på oss här, trots att vi har
            bland de bästa förutsättningarna i EU att göra en stor utbyggnad
            av förnybar energi.
          </note>
          <note>
            När kraven sedan kom hörde man från Svenskt Näringsliv, som verkar
            vara något slags rådgivande organ till regeringen, att det skulle
            hota både jobben och välfärden och allt möjligt. Samtidigt gick
            vindenergiföretagen ut och sade: Vi kan fixa det här själva. Och
            biobränsleföretagen gick ut och sade: Vi kan fixa det här själva.
            Hade du frågat energirådgivarna kan jag säga att de säkert också
            skulle ha sagt: Vi kan fixa det här själva genom satsningar på
            energieffektivisering.
          </note>
          <note>
            Regeringen bedriver inte en ansvarsfull politik på miljöområdet.
            Den bedriver inte en politik som leder framåt. Det är bara att
            beklaga. Jag önskar att det var annorlunda.
          </note>
          <note type="speaker">
            Anf. 78 Näringsminister MAUD OLOFSSON (c) replik:
          </note>
          <note>
            Fru talman! Jag kommer ihåg på 70-talet när Centerpartiet drev
            miljöfrågorna och var först i Sverige med att ta upp de frågorna.
            Då var koldioxidskatten ett av de starkaste verktygen. Då fanns
            inte ens Miljöpartiet. Då var det ingen av de politiska partierna
            i det här landet som tyckte att det var en bra åtgärd. Det här
            är något som vi har drivit under lång tid, och vi är glada över
            att man kan använda det som verktyg.
          </note>
          <note>
            När det gäller elcertifikat är det samma sak. Det var en reform
            som Miljöpartiet stod vid sidan om. Det är elcertifikaten som
            i dag driver på att vi får det förnybara utbyggt i Sverige. Det
            är likadant med utsläppshandeln det är en fråga som Centerpartiet
            har drivit under mycket lång tid. Vi tycker att det är ett bra
            verktyg, eftersom det är marknadsdrivande och passar marknaden.
          </note>
          <note>
            Vi driver också internationella överenskommelser på EU-nivå,
            och vi hoppas få en sådan i Köpenhamn nästa år. Det är alldeles
            självklart att Sverige är pådrivande och tar på sig ett stort
            ansvar, men vi måste även hjälpa de länder som efterfrågar vår
            hjälp.
          </note>
          <note>
            Sedan vill jag att Maria Wetterstrand svarar på min fråga. Ni
            pratar om strandskydd, om att skydda mer skog, om att inte ge
            några pengar till vägar. Vi har också det här med att öka produktionen
            i skogen. Har du verkligen Socialdemokraterna med på detta? Jag
            ser att det är socialdemokratiska medlemmar som är tveksamma.
          </note>
          <note type="speaker">
            Anf. 79 MARIA WETTERSTRAND (mp) replik:
          </note>
          <note>
            Fru talman! Jag är jätteglad över att Centerpartiet en gång i
            tiden var ett parti som drev på miljöfrågorna. Det var bra att
            ni gjorde det då.
          </note>
          <note>
            När det gäller elcertifikaten som Maud Olofsson skryter med var
            införandet av även småskaliga vattenkraftverk i elcertifikaten
            en av de saker regeringen gjorde först, vilket onekligen är ett
            stort hot mot många naturmiljöer som det i dag inte finns särskilt
            mycket kvar av i Sverige.
          </note>
          <note>
            Maud Olofsson pratar om utsläppshandeln. Även där lobbade regeringen
            i EU för att kraven på Sverige skulle vara lägre och att vi skulle
            få släppa ut mer än vad som skulle ankomma på oss.
          </note>
          <note>
            När det gäller frågan om skogs- och strandskydd har vi drivit
            en politik som har tagit ett stort ansvar under de år vi har haft
            ett rödgrönt samarbete. Ni har nyligen skurit ned den budgeten
            slaktat satsningarna på biologisk mångfald med en tiondel som
            bara är borta. Det innebär att man inte kommer att kunna klara
            miljömålen på det området. Det var annat när rödgrönt styrde Sverige!
          </note>
          <note type="speaker">
            Anf. 80 Utbildningsminister JAN BJÖRKLUND (fp) replik:
          </note>
          <note>
            Fru talman! Jag skulle vilja återvända till en fråga som det
            här nya rödgröna samarbetet måste lösa, och hur den ska lösas
            tror jag blir väldigt viktigt. Om ni vinner valet blir det viktigt
            för Sverige. Det blir i varje fall, oavsett om ni vinner, viktigt
            i valdebatten framöver på ett annat sätt än förr. Det handlar
            om hur man ser på infrastruktur.
          </note>
          <note>
            Det har funnits ett rätt stort samförstånd mellan Socialdemokraterna
            och de borgerliga partierna om synen på infrastruktur. Vi har
            byggt ut vägar i Sverige, och det finns fortsatt stora behov av
            att göra detta. Jag har varit verksam här i regionen som kommunalpolitiker
            i många år. Man har fattat beslut om många investeringar där rödgröna
            koalitioner i Stockholms stadshus gång på gång har spruckit på
            grund av att man till exempel ska bygga kringfartsleder runt Stockholm.
          </note>
          <note>
            Nu finns det ett par sådana projekt på gång som verkligen behövs.
            Det är förbifarter runt våra storstäder Stockholm och Göteborg.
            Det handlar också om E 22 i Skåne. Socialdemokraterna, som själva
            inte klarade av att bygga dessa, kräver nu att vi ska göra det
            fort. Själva gjorde de det aldrig, men när det kommer till riksdagens
            bord föreställer jag mig att det finns ett samförstånd mellan
            alliansen och Socialdemokraterna.
          </note>
          <note>
            Då är det så att det inte kommer att hinna bli någon spade i
            jorden vare sig för Förbifart Stockholm, älvförbindelsen i Göteborg
            eller för en komplett motorväg, E 22, genom Skåne före valdagen
            2010. I verkligheten är det den regering som sitter efter valet
            2010 som avgör om dessa projekt fullföljs eller inte.
          </note>
          <note>
            Därför måste jag fråga Maria Wetterstrand, och jag tror att många
            människor i dessa regioner nu lyssnar på svaret: Kommer Maria
            Wetterstrand att acceptera att de här projekten fullföljs?
          </note>
          <note type="speaker">
            Anf. 81 MARIA WETTERSTRAND (mp) replik:
          </note>
          <note>
            Fru talman! Jag lovar att det kommer att bli ett samlat besked
            om hur vi ska hantera infrastrukturfrågorna före valet. Jan Björklund
            behöver alltså inte vara orolig för detta.
          </note>
          <note>
            Men om man tittar på hur det ser ut i Sverige just nu när det
            gäller efterfrågan på infrastruktur ser man att det är en enorm
            ökad efterfrågan på just spårtrafik där inte samhället kan leverera
            det folk vill ha. Det är för få spår. Det är för trångt på Stockholms
            central. Det är tåg som inte går tillräckligt snabbt. Det behövs
            satsningar just där det är en enorm underkapacitet, och det är
            på järnvägen.
          </note>
          <note>
            Ta Stockholm som exempel. Tänk om man inte hade byggt en enda
            ny väg i Stockholms innerstad sedan 1872. Det hade sett lite annorlunda
            ut då. Men så är det om man tittar söderifrån mot Stockholms central.
            Det är lika många spår i dag som 1872. Då gick det 10 tåg om dagen.
            Nu går det 600 tåg om dagen.
          </note>
          <note>
            Nu satsar man, bland annat tack vare Miljöpartiet, på att bygga
            ytterligare två spår. När de är klara är det redan för lite, är
            bedömningen. Det behövs en enorm satsning på spårtrafik i Sverige.
            När vi hade ett rödgrönt samarbete satsade vi dubbelt på järnvägen
            om vi hade satsat en del på väg. Det var den fördelning vi gjorde
            då.
          </note>
          <note>
            Nu gör ni tvärtom, eller ännu värre. Det är vägarna som får den
            stora delen av kakan och inte minst just motorvägar i storstadsområdena.
            Där det bor mycket människor borde det rimligen gå att hitta andra
            lösningar så att de som bor ute på landet och verkligen behöver
            bilen också får fortsätta använda sig av den. Vi som bor inne
            i städerna behöver minska användningen av bil för att det utrymmet
            ska finnas, och då är det järnvägs- och spårsatsningar som framför
            allt behövs och efterfrågas.
          </note>
          <note type="speaker">
            Anf. 82 Utbildningsminister JAN BJÖRKLUND (fp) replik:
          </note>
          <note>
            Fru talman! Maria Wetterstrand pratar om allt annat än det jag
            frågade om. Citytunneln i Stockholm har den här regeringen gett
            klartecken till. Den byggs nu. Vi är överens om det, och det är
            bra, men det problemet är på väg att lösas.
          </note>
          <note>
            Så säger Maria Wetterstrand till mig att jag inte behöver vara
            orolig, för det kommer att komma ett besked. Men jag är väl inte
            orolig för om det kommer att komma ett besked. Jag är orolig för
            innehållet i det beskedet. Tänk om det blir som Maria Wetterstrand
            säger, att vi ska stoppa vägutbyggnader i Sverige. Du pratar om
            storstäderna. Ja, Förbifart Stockholm och älvförbindelsen i Göteborg
            råkar vara de största projekten, men ni vill även stoppa förbifarten
            i Umeå, och ni vill stoppa förbifarten i Sundsvall. Ni vill stoppa
            varje infrastrukturprojekt där bilar kan åka över huvud taget
            med undantag för en väg i Motala som ni accepterar.
          </note>
          <note>
            Det är faktiskt så dessutom, Maria Wetterstrand, att två tredjedelar
            av all kollektivtrafik går på väg bussar och så vidare. Vägar
            är alltså centrala även för kollektivtrafiken.
          </note>
          <note>
            Men det intressanta är: Kommer ni att stoppa dessa byggnationer?
            Det är det som står i er motion. Kommer ni att stoppa det i en
            eventuell framtida regering? Det är de beskeden människor längtar
            efter att få höra.
          </note>
          <note type="speaker">
            Anf. 83 MARIA WETTERSTRAND (mp) replik:
          </note>
          <note>
            Fru talman! Jag upprepar: Det kommer att ges svar på detta. Jan
            Björklund behöver inte vara orolig för om det kommer svar eller
            inte.
          </note>
          <note>
            För att vara tydlig så stöder Miljöpartiet vägsatsningar som
            handlar om att öka säkerheten i vägnätet. Vi stöder satsningar
            som handlar om att se till att de vägar som finns är bra. Det
            kommer vi att fortsätta stödja.
          </note>
          <note>
            Däremot är vi mycket tveksamma till att man i det här läget ska
            satsa pengar på att bygga nya motorvägar i storstadsområdena,
            när vi ser att det är efterfrågan på spårtrafik som växer enormt
            i dag. Det finns inte plats att köra gods på järnväg; därför måste
            man ha så många långtradare ute på vägarna. Det är både ett säkerhetsproblem
            och ett miljöproblem att man inte kan köra godset på järnväg i
            stället, eftersom det har byggts för lite spår.
          </note>
          <note>
            Vi behöver den här satsningen nu. De infrastruktursatsningar
            som görs i dag är de vi ska leva med de närmaste hundra åren.
            Satsar vi fel, ja, då får vi också en större miljöpåverkan. Satsar
            vi rätt kan vi göra oss mindre beroende av fossil energi och i
            stället satsa på det som är mest smart och effektivt för framtiden.
          </note>
          <note>
            Partiledardebatten var härmed avslutad.
          </note>
          <note>
            2 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Ajournering
          </note>
          <note>
            Kammaren beslutade kl. 12.11 på förslag av andre vice talmannen
            att ajournera förhandlingarna till kl. 12.25 i väntan på att deltagarna
            i den inledande delen av den allmänpolitiska debatten skulle infinna
            sig i kammaren.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 12.25.
          </note>
          <note>
            Ajournering
          </note>
          <note>
            Kammaren beslutade kl. 12.25 på förslag av andre vice talmannen
            att ajournera förhandlingarna till kl. 12.30 i väntan på att deltagarna
            i den inledande delen av den allmänpolitiska debatten skulle infinna
            sig i kammaren.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 12.30.
          </note>
          <note>
            3 § Allmänpolitisk debatt
          </note>
          <note>
            Finansmarknad och statliga bolag
          </note>
          <note type="speaker">
            Anf. 84 SVEN-ERIK ÖSTERBERG (s):
          </note>
          <note>
            Fru talman! Jag tänkte använda mina minuter åt den oro som vi
            ser på finansmarknaden i vårt land och i Europa. Men naturligtvis
            ser vi också att den är världsomspännande. Mycket pekar också
            på signaler som vi har uppfattat under lång tid att den har haft
            sin grund i de amerikanska finansiella systemen.
          </note>
          <note>
            Jag tycker att detta väcker en tanke inför framtiden. Det ger
            oss en klar och tydlig signal om hur sårbar man är som enskild
            nation för vad de finansiella strukturerna kan sätta i rörelse
            på det sätt som har skett under den senaste tiden.
          </note>
          <note>
            Inte minst Europeiska unionen är naturligtvis ett väldigt viktigt
            instrument för att kunna hantera sådana här viktiga kriser. Vi
            har i olika sammanhang sett att svenska folket inte i total enighet
            älskar Europeiska unionen. Många kanske till och med vill stänga
            sig utanför den.
          </note>
          <note>
            Jag tycker att det som har hänt under den senaste tiden är en
            viktig signal om att oavsett hur vi agerar och oavsett vilka regler
            som vi har i vårt land spiller dessa oroligheter över till vårt
            land på ett sätt som gör att detta manar till eftertanke när det
            gäller hur vi bygger vårt skydd i framtiden.
          </note>
          <note>
            Det som har hänt i Europeiska unionen, då de ledande länderna
            har satt sig ned och sagt att man måste ha ett gemensamt regelverk
            för att hantera detta, är alldeles utmärkt. Det är bra att den
            svenska regeringen har följt efter i fråga om detta och är beredd
            att gå in och justera reglerna i vårt land så att vi kan se till
            att skydda vår finansiella sektor på ett rimligt sätt i detta
            läge. Där finns det fullt stöd från det socialdemokratiska partiet.
          </note>
          <note>
            I sådana här situationer tycker jag att det är viktigt att vi
            uppvisar politisk enighet det är faktiskt landets väl och ve som
            vi värnar om och ser till att de strukturer som är beroende av
            denna marknad kan fungera. Det handlar om företagsinvesteringar,
            och man måste se till att det finns krediter för landets olika
            delar. Ytterst handlar det naturligtvis om sysselsättning och
            jobb åt vanligt folk. Detta är väldigt viktigt att slå vakt om.
          </note>
          <note>
            Jag tycker att regeringen har varit för rigid genom att hålla
            detta helt för sig själv. Vi skulle ha kunnat ha en bredare dialog
            över partigränser och över blockgränser. Men det har blivit något
            bättre under den senaste tiden.
          </note>
          <note>
            Jag ser också i undersökningar att svenska folket tycker att
            man faktiskt ska hjälpas åt i de politiska systemen i sådana sammanhang.
            Det är även en indikation på att det bör vara på det sättet i
            framtiden.
          </note>
          <note>
            Samtidigt har jag noterat att landets finansminister har sagt
            att det finns en girighet bakom detta, inte minst i andra länder.
            Vi har sett vilka fantasisummor som delas ut i bonusar och dylika
            gratifikationer till dem som har jobbat inom dessa marknader inom
            den finansiella sektorn.
          </note>
          <note>
            Men vi ser också hur det har fungerat i det svenska samhället.
            Bonussystemen inom dessa marknader har eskalerat under senare
            tid. De har fungerat som något slags backventiler. När vinsten
            har ökat har bonusarna följt med. Men om vinsten minskar och om
            aktiviteten minskar i en positiv riktning så inte följer systemen
            med ned, utan de sitter kvar.
          </note>
          <note>
            Jag såg att den engelske premiärministern Gordon Brown hade villkorat
            en del i fråga om bonussystemen. Om staten och skattebetalarna
            ska gå in på dessa marknader och vara med och rädda dessa institutioner
            man kan säga att marknaderna till viss del har havererat får också
            de största företrädarna för dessa vara beredda att minska sina
            egna anspråk.
          </note>
          <note>
            Jag har en fråga till Mats Odell. Vi är inte där än i Sverige.
            Vi vet inte var detta hamnar. Skulle det vara tänkbart för Mats
            Odell att sätta det trycket på dessa företrädare här i Sverige?
            Vi vet nämligen att detta sticker i ögonen på vanliga människor
            som har placerat pengar i fonder och ser hur deras kapital sjunker
            ihop medan företrädarna förblir skadefria när det gäller de ersättningar
            som de tar ut. Skulle Mats Odell kunna tänka sig en sådan åtgärd
            här i Sverige? Det skulle vara intressant att få svar på.
          </note>
          <note>
            Vi vet som sagt var inte vart detta tar vägen. Baksidan av den
            finansiella krisen är att vi vet att det blir mindre aktivitet
            och mindre investeringar. Detta spiller ned på vår nationella
            marknad, inte minst arbetsmarknaden i sig. Där kan vi inte förlita
            oss på att EU tar tag i frågan hur vi ska lösa detta när varsel
            också kommer. Här står regeringen med sitt fulla ansvar när det
            gäller vilka åtgärder som man ska vidta när varslen kommer som
            en effekt av lågkonjunkturen men naturligtvis också som en effekt
            av det som startade oron i den finansiella sektorn. Där tycker
            jag att vi har sett för lite så här långt just i den delen. Men
            det är naturligtvis också ett delansvar för en finansmarknadsminister
            vad som händer när finansmarknaden så att säga släpper sitt grepp
            och sitt ansvar, vilket håller på att hända. Det får följder för
            samhället i övrigt också. Det är klart att regeringen också där
            måste vara beredd att göra insatser.
          </note>
          <note type="speaker">
            Anf. 85 JÖRGEN JOHANSSON (c) replik:
          </note>
          <note>
            Fru talman! Skattepolitiken är en väsentlig del av den debatt
            som vi för i dag. Jag kan trots detta konstatera att när vi diskuterar
            skatter i dag är det få socialdemokrater som deltar i debatten.
            Förra året hade vi en livlig debatt som innebar 142 inlägg. I
            dag är det två personer anmälda i den debatten. Båda kommer från
            allianspartierna.
          </note>
          <note>
            Det är intressant att höra hur en gammal före detta finanshandelsminister
            ser på detta. Har Socialdemokraterna insett att alliansregeringen
            har gjort ett bra arbete så att de inte behöver föra den här debatten,
            eller har Socialdemokraterna direkt kapitulerat från den skattepolitiska
            debatten?
          </note>
          <note type="speaker">
            Anf. 86 SVEN-ERIK ÖSTERBERG (s) replik:
          </note>
          <note>
            Fru talman! Om man lyssnade på partiledardebatten, vilket jag
            gjorde, och jag tror att även Jörgen Johansson gjorde det, kan
            man väl säga att det inte var någon som kapitulerade i skattedebatten.
            Den var ganska intensiv.
          </note>
          <note>
            Skatter är viktiga. Det pekar vi också på i vår stora budgetmotion
            där vi tar upp detta. Vi har där accepterat de två första jobbskatteavdragen,
            men vi accepterar inte det tredje därför att vi har andra ambitioner
            för välfärden. Man kan inte säga både att man ska ha lägre skatter
            och mer välfärd. Då går inte ekonomin ihop. Säger man att man
            tycker att systemen är för dåliga att sjukförsäkringen är för
            svag och a-kassan för dålig ska man också finansiera detta. Vi
            står upp för en ekonomi som är i balans och ser till att vi också
            ger stadga i ekonomin. Jag kommer aldrig att tveka en millimeter
            i fråga om att man ska ha ordning på detta. Lovar man mer utgifter
            ska man också stå upp för att man tar in mer inkomster. Därför
            säger vi nej till det tredje jobbskatteavdraget. När oron och
            inte minst varslen kommer är det viktigt att vi ger en signal
            till de människor som drabbas att de ska känna sig trygga i det
            svenska samhället. Det gör de med vårt förslag.
          </note>
          <note type="speaker">
            Anf. 87 JÖRGEN JOHANSSON (c) replik:
          </note>
          <note>
            Fru talman! Trots allt är det också en signal att man inte deltar
            i den sakpolitiska debatten om skatter när det finns ett sådant
            utrymme här i kammaren.
          </note>
          <note>
            Jag kan konstatera att under alliansregeringens tid har 180 000
            människor gått från utanförskap till arbete. Statsbudgeten visar
            överskott, och det finns ett reformutrymme i storleksordningen
            32 miljarder. Alliansregeringen har alltså visat ett stort ansvar
            på detta område.
          </note>
          <note>
            Nu ska jag till Sven-Erik Österbergs försvar säga att jag tycker
            att det var en ödmjuk och bra framtoning i hans anförande som
            kanske öppnade en del dörrar för diskussion. Trots det är signalen
            från Socialdemokraterna rätt tydlig när man inte deltar i den
            skattepolitiska debatten i kammaren.
          </note>
          <note type="speaker">
            Anf. 88 SVEN-ERIK ÖSTERBERG (s) replik:
          </note>
          <note>
            Fru talman! Signalen från mig till dig, Jörgen Johansson, är
            att du har hamnat i ett gäng där man bara tror på skattesänkningar.
            Du har följt med i det där. Tidigare har vi haft många andra balanserade
            resonemang om bland annat skatter. Kom ihåg att det under den
            förra högkonjunkturen faktiskt blev fler jobb! Då fanns det inga
            jobbskatteavdrag som nu, och vi behövde inte ge oss på a-kassan
            och sjukförsäkringssystemet. Marknaden fungerade ändå. Jobben
            kom därför att högkonjunkturen kom.
          </note>
          <note>
            Skattesänkning i en högkonjunktur var ju medicinen för fler jobb.
            Också när varslen nu kommer hos Volvo är medicinen skattesänkning
            till dem som redan är i jobb. På vilket sätt hjälper det dem som
            förlorar jobbet att de som är kvar på Volvo får lägre skatt? Det
            är fel politik, Jörgen Johansson. Skattepolitik är viktigt. Men
            använd inte den som medicin för alla åkommor i det svenska samhället,
            för då blir det i slutändan en stor besvikelse! Det är jag övertygad
            om.
          </note>
          <note type="speaker">
            Anf. 89 ROGER TIEFENSEE (c) replik:
          </note>
          <note>
            Fru talman! Först vill jag tacka Sven-Erik Österberg för ett
            åtminstone inledningsvis väldigt bra anförande om det internationella
            samarbetet. Det gäller också hans eloge till alliansregeringen.
          </note>
          <note>
            Vad politiken i finansmarknadsfrågor kan bistå med är långsiktighet
            och förutsägbarhet. Det är vårt viktigaste budskap. Syftet med
            det finanspolitiska ramverket är just detta.
          </note>
          <note>
            Jag skulle vilja passa på att fråga Sven-Erik Österberg om Socialdemokraternas
            syn på utgiftstaken. Mona Sahlin sade i partiledardebatten: Högre
            utgifter behöver högre inkomster.
          </note>
          <note>
            Syftet med utgiftstak är just att det hela ska vara långsiktigt
            och att det ska innebära en budgetrestriktion. Nya utgifter ska
            inrymmas under beslutade tak. Vilken budgetrestriktion innebär
            det då, som jag upplever att Socialdemokraterna gör i sin budget,
            att först bestämma hur stora utgifterna ska vara och att sedan
            fastställa utgiftstaken? Vilka signaler skickar det till finansmarknaden,
            företagen och hushållen i dessa tider av finansiell oro?
          </note>
          <note type="speaker">
            Anf. 90 SVEN-ERIK ÖSTERBERG (s) replik:
          </note>
          <note>
            Fru talman! Det är verkligen en märklig debatt. Både Roger Tiefensees
            partiledare och Göran Hägglund har ju i den här diskussionen helt
            varit ute i periferin. Budgettak sätts utifrån vad kammaren röstar
            om. När vi lägger fram ett budgetförslag förutsätter det, om förslaget
            går igenom, att det finns en majoritet i kammaren för vad som
            är budgettak. Sedan harmoniseras det utifrån överskottsmålet.
            Det är det som budgetlagen, överskottsmålet och så vidare beskriver.
            De olika delarna i vår budgetmotion håller ihop.
          </note>
          <note>
            Du kan inte, Roger Tiefensee, säga att alliansregeringen lägger
            fast ett budgettak för tre år framöver. Om det blev regeringsskifte
            2010 skulle det betyda att vi var bundna av ert budgettak i två
            år innan vi kunde göra vårt eget budgettak och vår egen ekonomi.
            Det där faller på sin egen orimlighet. Ni har kört in på ett snedspår
            i hela den diskussionen.
          </note>
          <note>
            Vi lägger fram en motion utifrån att den får stöd av en majoritet
            i kammaren. Då har vi ett budgettak och har därmed de finansiella
            strukturerna i ordning exakt som budgetlagen föreskriver. Blanda
            inte ihop korten! Det är vad ni har gjort.
          </note>
          <note type="speaker">
            Anf. 91 ROGER TIEFENSEE (c) replik:
          </note>
          <note>
            Fru talman! Jag har talat med dem som var med om att göra det
            här, till exempel Per-Ola Eriksson. Budgettak är inte juridiskt
            bindande, så jag kan inte anklaga Socialdemokraterna för att bryta
            mot budgettak. Men de följer inte intentionen med budgetlagen
            och med budgettaken. Tanken var att det skulle vara en utgiftsrestriktion
            både för den sittande regeringen och för oppositionen. När allianspartierna
            var i opposition följde vi de regelverken.
          </note>
          <note>
            Det är en intressant fråga som Sven-Erik Österberg själv lyfter
            fram. Ja, men vilken signal ger det till marknaden om nu Miljöpartiet
            och Socialdemokraterna inte bara pratat om att samarbeta utan
            också, mitt i all finansiell oro, gjort ett stort nummer av en
            historisk höjning av utgiftstaken? Normalt sett har de kanske
            höjts med 3040 miljarder. Socialdemokraterna föreslår nu att de
            från år 2008 till år 2009 höjs med 60 miljarder med tekniska justeringar;
            70 miljarder realt. Vad är det för signal?
          </note>
          <note type="speaker">
            Anf. 92 SVEN-ERIK ÖSTERBERG (s) replik:
          </note>
          <note>
            Fru talman! När ni var i opposition du, Roger Tiefensee, sitter
            med i finansutskottet, och jag har varit ordförande där lade ni
            fram motioner med andra inkomster, andra utgifter och andra budgettak.
            Det är inget fel gentemot vad som gäller. Ni gjorde det under
            förutsättning att det skulle bli en majoritet i riksdagen för
            era förslag. Vi har inte stort hopp om att vår motion går igenom;
            så ser det tyvärr ut.
          </note>
          <note>
            Men när er budget klubbats i finansutskottet och när den tas
            här i kammaren har vi en budgettaksrestriktion som gäller under
            budgetåret. Då kan inte vi i finansutskottet väcka nya frågor
            som innebär att detta budgettak spräcks, för då handlar vi fel
            i förhållande till intentionerna med budgettaket. Finansutskottet
            och till och med kanslichefen kommer då att säga att det inte
            går med tanke på budgettaket.
          </note>
          <note>
            Vi driver nu en alternativ politik som, om den skulle vinna här,
            är vad som gäller. Då kommer man att förhålla sig till det budgettaket.
            Det är det som är skillnaden. Ni kan inte diktera villkoren för
            hur vi ska lägga fram vår motion. Det är det som är skillnaden,
            och det är det som är feluppfattningen i frågan.
          </note>
          <note type="speaker">
            Anf. 93 PER BILL (m) replik:
          </note>
          <note>
            Fru talman! Jag går inte in på diskussionen om utgiftstak utan
            inleder med att säga att jag håller med Sven-Erik Österberg om
            hur viktigt det är med samarbetet i EU och att vi gemensamt tar
            fram ett regelverk för de här sakerna.
          </note>
          <note>
            Min fråga blir därför: Är det inte lite svårt när era samarbetspartner
            så att säga är så pass kritiskt inställda till EU? En är ju direkt
            motståndare till EU, och en är möjligen lite ljumt positiv numera.
          </note>
          <note>
            En annan sak som Sven-Erik Österberg tog upp och som är viktig
            är detta med bonusar. Jag tycker att det är en självklarhet att
            vi om vi går in med skattebetalarnas pengar också, liksom man
            gjort i en del andra länder till exempel i Storbritannien ska
            ha tydliga krav. Det ska inte förekomma några excesser när det
            gäller bonusar framför allt inte bonusar som gynnar kortsiktigt
            risktagande, möjligen sådana som gynnar långsiktighet och stabilitet.
          </note>
          <note type="speaker">
            Anf. 94 SVEN-ERIK ÖSTERBERG (s) replik:
          </note>
          <note>
            Fru talman! EU-samarbetet är viktigt. Som ett direkt svar på
            Per Bills fråga kan jag säga att jag har varit med om att samarbeta
            med både Peter Eriksson och Vänsterpartiet under åtta år med de
            diskussioner som då var. Under hela den perioden hanterade vi
            EU-frågor. Jag tror inte att man kan peka på att Sverige var svagt
            i EU-frågor under den perioden.
          </note>
          <note>
            En sak är att ha en långsiktig inställning till EU. En annan
            sak är att vara konstruktiv i närtid, vilket jag upplevt att Miljöpartiet
            och faktiskt också Vänsterpartiet har varit i aktuella frågor
            i EU; det har inte varit några bekymmer. Jag har också sett att
            Miljöpartiet har gjort en ganska positiv resa i sammanhanget,
            så där ser jag inte något problem.
          </note>
          <note>
            Vidare tycker jag att det i utrikespolitiken, som detta med EU
            ändå är, är väldigt viktigt att kunna ha ett långsiktigt samarbete
            över blockgränsen kring hur Sverige ska hävda sig på en internationell
            marknad. Inte minst viktigt är detta sett till finansmarknaden.
            Vi vet ju att pengar med sekundhastighet snurrar runt hela jorden.
            Det spelar ingen roll vad vi här krampaktigt håller fast vid om
            det är en utsatt situation.
          </note>
          <note>
            Jag tar tacksamt emot att Per Bill håller med mig om bonusarna.
            Där har vi alltså precis samma uppfattning.
          </note>
          <note type="speaker">
            Anf. 95 PER BILL (m) replik:
          </note>
          <note>
            Fru talman! Jag tror att det trots allt kommer att vara lite
            skillnad när det gäller att på finansministerposten ha Anders
            Borg eller Lars Ohly som förhandlare i EU; det är jag ganska övertygad
            om.
          </note>
          <note>
            Men låt oss återgå till det som vi är överens om, nämligen bonusarna.
            Det blir viktigt för oss dels att när det och det blir väldigt
            snart kommer en proposition till riksdagen se till att det finns
            tydliga regler om att de pengar som skattebetalarna eventuellt
            ska ställa upp med används till att skapa stabilitet i systemet,
            dels att risken inte finns att det blir en övergång till någon
            typ av bonussystem som vi inte vill se.
          </note>
          <note>
            Fru talman! I mer än tio år har jag i riksdagen jobbat just med
            att få de statliga bolagen att föregå med gott exempel och med
            att man ska ta bort bonusarna i de företagen. Tyvärr har jag ännu
            inte riktigt lyckats med detta. Kanske kan vi gemensamt göra någonting
            också åt det.
          </note>
          <note type="speaker">
            Anf. 96 SVEN-ERIK ÖSTERBERG (s) replik:
          </note>
          <note>
            Fru talman! Nej, i den senaste frågan kan man säga att Per Bill
            inte har lyckats. Det genomfördes ju lättnader när det gäller
            bonusar i statliga företag. Sanningen att säga var det väl det
            som alliansregeringen startade den här mandatperioden med. Om
            jag inte är helt fel ute var det till och med Maud Olofsson som
            var ute i just den frågan, så där har Per Bill mer jobb att göra;
            det kan jag säga.
          </note>
          <note>
            Jag kan hålla med om att det är skillnad mellan Lars Ohly och
            den nuvarande finansministern. Vad den skillnaden exakt består
            i kan vi ägna en lång diskussion åt.
          </note>
          <note>
            Det är intressant att kritisera vårt samarbete på olika sätt
            just nu. Men jag kan inte peka på att vårt samarbete med Miljöpartiet
            när vi var i regeringsställning på något sätt ställt till det
            i just EU-frågorna. Sverige var skarpt på den tiden och hade ett
            väldigt lyckat ordförandeskap under socialdemokratisk ledning.
            Att det var framgångsrikt var allmänt omvittnat. Jag tror därför
            att det är ett snedspår att ge sig in på att säga att vi var svaga
            på den punkten. Det håller jag alltså inte med om.
          </note>
          <note type="speaker">
            Anf. 97 ULLA ANDERSSON (v):
          </note>
          <note>
            Fru talman! Tusen personer äger lika mycket som de två och en
            halv miljarder fattigaste i världen i dag. 2 procent av de rikaste
            äger lika mycket som hälften av jordens befolkning. Ökade ekonomiska
            klyftor har vi tyvärr sett även här i Sverige. Det är en politik
            som gynnar en spekulationsekonomi. Jag tycker att det här är värt
            att ha med när vi diskuterar konsekvenserna av nyliberalismens
            verkningar i den så kallade finanskrisen.
          </note>
          <note>
            Alldeles nyss kunde vi höra regeringens ord om att staten inte
            är någon bra ägare och inte någon utvecklande ägare heller. De
            statliga bolagen måste säljas. Men nu är det stater som måste
            gå in och rädda den lovordade marknaden. Men regeringen har tyvärr
            inte tänkt om utan biter sig fast i sina nyliberala doktriner
            och planerar att gå vidare med utförsäljningarna som om ingenting
            hade hänt, bara det har lugnat ned sig lite.
          </note>
          <note>
            Aron Etzler skriver i Flamman om finanskraschen. Han skriver
            att det är svårt att rädda någon som försöker använda själva räddningsaktionen
            till att gynna sig själv. Jag tycker att det är en väldigt talande
            och väldigt tydlig beskrivning av själva nyliberalismens ideologi.
          </note>
          <note>
            Finanskraschen handlar om grundläggande fel i det ekonomiska
            systemet som har förvärrats av marknadsfundamentalism och nyliberal
            ekonomisk politik. Spekulationsekonomin är osund och dyrbar, dyrbar
            inte enbart för det som nu sker utan också för att det leder till
            att långsiktiga nödvändiga investeringar riskerar att utebli.
            Borgerliga ekonomer brukar gärna kalla finansmarknaden för smörjmedel
            där man kortsiktigt kan tjäna mycket pengar. Kortsiktig spekulation
            blir lönsammare, i alla fall för dem som spekulerar.
          </note>
          <note>
            Det är den här doktrinen som har varit gällande och som gärna
            framställs som att man skulle kunna skilja ekonomin från politik.
            Björn Elmbrant skriver i Dagens Arena att de som tror att det
            finns en ren ekonomi är precis de gynnade som fört det finansiella
            systemet farligt nära en härdsmälta. Nu är deras tid över. Nu
            väntar en era av politisk ekonomi.
          </note>
          <note>
            Jag tycker att det bara är att instämma i Elmbrants skrift.
          </note>
          <note>
            Men marknadens jakt på kortsiktig vinstmaximering har lett till
            att långsiktiga hållbara investeringar uteblir. Girigheten hos
            de styrande är en logisk följd av kortsiktigheten i systemet.
            Att skylla finanskrisen enbart på girighet är ytligt och handlar
            mer om att man inte vill se att systemet leder till återkommande
            kriser som spelar med människors väl och ve och sätter samhällsekonomin
            i gungflyn. Tyvärr har vi alltför ofta sett att politiker abdikerat
            från sitt ansvar. Även om vi lyckas lösa dagens kris kommer vi
            att befinna oss i en liknande situation igen. Vi har sett det
            många gånger förr.
          </note>
          <note>
            Det är folket som får stå för förlusterna, medan vinsterna nästan
            aldrig tillåts utfalla till folkets fördel. Systemet privatiserar
            vinsterna och socialiserar förlusterna. Inte ens en ursäkt får
            skattebetalarna.
          </note>
          <note>
            Alltför många ekonomer och politiker har trott på marknadens
            självreglerande förmåga och har abdikerat. Denna nästan religiösa
            föreställning har väglett i många politiska beslut. I EU, som
            nu omhuldas av allt fler partier, är denna marknadsfundamentalism
            till och med upphöjd till lag. Ett exempel på abdikationen från
            politiken är att penningpolitiken numera inte bestäms av folkvalda
            utan av en sorts expertvälde såväl här i Sverige som i EU. Penningpolitiken
            ska skötas fristående från demokratiska beslut och förtroendevalda.
            Ett sådant system där politiskt ansvar inte kan utkrävas över
            penningpolitiken är svårt att förena med grundläggande demokratiska
            principer.
          </note>
          <note>
            Vi kan också se på den borgerliga politikens härjningar här i
            Stockholm, där politiker drar runt med den svenska motsvarigheten
            till subprime -bolag i Stockholms förorter för att locka och lura
            människor till ombildningar från hyresrätter till bostadsrätter.
            Vi ser det i LOV, lagen om valfrihet i vård. Vi ser det i den
            fria etableringsrätten där skattepengar ska föda spekulation.
          </note>
          <note>
            Tyvärr är också vårt pensionssystem uppbyggt på spekulation där
            vi i stället för att bygga vägar och järnvägar, skapa jobb och
            klimatomställa använder våra pensionspengar i en tombola. Har
            du tur och får ett bra utfall kan du kanske leva på din pension.
          </note>
          <note>
            En orättvis fördelningspolitik förvärrar krisen ännu mer. En
            orättvis skattesänkarpolitik, kombinerad med försämringar för
            dem som har minst, minskar den totala efterfrågan på varor och
            tjänster i samhället. Den som har ouppfyllda behov i sin vardag,
            det vill säga alla de som har sin egen finanskris varenda dag,
            måste vända på slantarna, medan de som är rika kan köpa aktier
            och fondandelar. Därmed ställs ännu mer kapital till förfogande
            till spekulation.
          </note>
          <note>
            Jag tycker att det är viktigt att komma ihåg att det för en tydlig
            stabilitet i ekonomin är oerhört viktigt att ha en stark allmännytta,
            att ha sjukvård och skola som finansieras med skattepengar och
            att ha starka statliga bolag. Det är någonting att bygga framtiden
            på. Att utveckla en välfärdssektor är ett skydd mot spekulativt
            slöseri. Det är något som garanterar människors trygghet och en
            skälig levnadsnivå. Det är stabiliserande vid ekonomisk nedgång
            och kriser.
          </note>
          <note type="speaker">
            Anf. 98 GÖRAN PETTERSSON (m) replik:
          </note>
          <note>
            Fru talman! Jag tycker att det är uppfriskande att höra Ulla
            Andersson i kammaren. Det är väldigt ofta som det ideologiska
            saknas i kammaren och det bara blir olika nyanser mellan de olika
            blocken. Men Ulla Andersson och Vänsterpartiet för det röda standaret
            här i kammaren.
          </note>
          <note>
            Jag skulle vilja fråga Ulla Andersson vilka privata företag hon
            i första hand tänker skulle förstatligas för att nå den samhällsmodell
            som hon beskriver.
          </note>
          <note type="speaker">
            Anf. 99 ULLA ANDERSSON (v) replik:
          </note>
          <note>
            Fru talman! Jag tror att ett land byggs av folket. Därför ska
            det också finnas en politisk vilja och en politisk rörelse för
            att förändra ett samhälle. Det är ingenting vi kan förändra här
            i kammaren med politiska förslag.
          </note>
          <note>
            Jag ser många områden där vi skulle kunna utveckla samhälleligt
            ägande. Jag tycker att vi har ett stort ansvar att ta när det
            gäller till exempel klimatomställningen. Jag tror att vi behöver
            använda en form av statligt riskkapital där vi skulle kunna vara
            ägare eller delägare för att gynna biodrivmedel, en energiomställning
            och så vidare.
          </note>
          <note>
            Men jag tror också att det finns behov av ett ökat statligt bankägande.
            Jag tycker att det är helt fel att sälja ut SBAB. Jag tycker inte
            att man bör gå vidare med utförsäljning av Nordea utan snarare
            tvärtom. Jag tycker att det finns all anledning att fundera över
            vad vi behöver för att skapa stabilitet i en väldigt orolig tid
            och för att bygga en bra framtid för dem som lever och verkar
            här i dag. Jag tror att våra pensionspengar skulle kunna göra
            bra nytta.
          </note>
          <note type="speaker">
            Anf. 100 GÖRAN PETTERSSON (m) replik:
          </note>
          <note>
            Fru talman! Det här blir ännu intressantare. Du talade väldigt
            starkt i ditt inlägg om ekonomisk politik. Då trodde jag att politiken
            skulle formas här i den folkvalda kammaren, men nu talar du om
            något decentraliserat system där någon sorts kooperation ute i
            samhället skulle avgöra vilka delar av samhället som skulle föras
            över från privat ägande till det där mer kooperativa.
          </note>
          <note>
            Jag undrar om du skulle kunna utveckla det ytterligare.
          </note>
          <note type="speaker">
            Anf. 101 ULLA ANDERSSON (v) replik:
          </note>
          <note>
            Fru talman! Till skillnad från Göran tror jag faktiskt inte att
            det är den här kammaren som förändrar vårt land. Jag tror att
            det är folkets vilja och folkets inställning till det samhälle
            och den framtid de vill ha som är grunden i byggandet av ett samhälle
            för framtiden.
          </note>
          <note>
            Därför gör jag dig kanske besviken, Göran. Jag tycker inte att
            det är min uppgift att lägga fram konkreta färdiga förslag här
            utan att vara ute och lyssna och sedan presentera förslag. Det
            gör jag successivt. Bland annat finns det en stark opinion för
            att öka det samhälleliga ägandet inom banksektorn. Det tycker
            jag är en bra väg att gå. Men det finns också en stark opinion
            för att bygga ut allmännyttan. Just den ökande kapitalbildningen
            hos ett fåtal rika människor leder och gynnar en spekulationsekonomi
            i fastighetsbranschen, som i sin tur försvårar för vanliga människor
            att få tag i en lägenhet, vilket i sin tur leder till ökade fastighetspriser.
          </note>
          <note>
            Därför är det så oerhört viktigt att staten tar ett socialt bostadspolitiskt
            ansvar och bidrar till att stärka allmännyttan runt om i landet,
            för då får vanliga människor råd att bo och man kan minska spekulationen
            i fastighetsbranschen.
          </note>
          <note type="speaker">
            Anf. 102 JOHAN PEHRSON (fp) replik:
          </note>
          <note>
            Fru talman! Det var intressant att höra detta inlägg av Ulla
            Andersson eller economics by Flamman.
          </note>
          <note>
            Det pågår nu ett ganska brett arbete i Europa för att se till
            att bland annat svenska skattebetalare ska kunna stå så skadefria
            som möjligt från de krascher som vi har sett och säkert inte sett
            slutet på än inom den finansiella sektorn.
          </note>
          <note>
            Ulla Andersson hänvisade själv till att det skulle finnas ett
            starkt stöd för att socialisera banker. Det arbete som pågår,
            inte minst inom EU, går ut på att till stora delar se till att
            skattebetalare i Sverige och hela Europa ska hållas skadefria,
            det vill säga att man är väldigt tydlig med att man ställer upp
            med garantier. Om det är så att det behövs stöd ska man ha aktier
            i utbyte. Man ska också se till att det kan ske hyggliga rekonstruktioner,
            för stater ska i regel inte driva banker.
          </note>
          <note>
            Varför säger Vänsterpartiet nej till detta bland annat i EU-nämnden?
            Ni är ju emot att vi ska göra skattebetalarna skadefria.
          </note>
          <note type="speaker">
            Anf. 103 ULLA ANDERSSON (v) replik:
          </note>
          <note>
            Fru talman! Det var mycket på en gång. Men jag tycker att skattebetalarna
            ska få ta del av de vinster som faktiskt finns att hämta ut och
            att de ska användas till långsiktiga investeringar. Det tycker
            jag är en ansvarsfull ekonomisk politik. Därför tycker jag också
            att det är väsentligt när man går in med skattemedel att ställa
            krav på ett medägande med de pengar som man stoppar in, så att
            man också får del av vinsterna. Tyvärr har det varit så runt om
            i världen att man oftast får ta förlusterna. Det tycker jag är
            ett grundläggande problem.
          </note>
          <note>
            Allt det här bygger i grund och botten på att vi har en ökande
            ekonomisk ojämlikhet. När man talar om finanskraschen i USA talar
            man ofta om subprime -lånen, men man talar väldigt lite om att
            man inte har haft någon löneutveckling i USA. Arbetare i medel-
            och undre arbetarklass i USA har alltså inte haft någon realinkomstökning
            på nästan sju år. Det blir en problematik i sig när man är helt
            hänvisade till att köpa en bostad. Jag tycker alltså att det tas
            lätt på problematiken.
          </note>
          <note>
            Jag tycker inte att vi ska gå in och överta eller socialisera
            banker. Jag menar att om det finns aktier till salu ska vi vara
            en aktiv part och köpa.
          </note>
          <note type="speaker">
            Anf. 104 JOHAN PEHRSON (fp) replik:
          </note>
          <note>
            Herr talman! Just nu pågår ett samtal och en diskussion om hur
            vi bäst ska möta den kris vi befinner oss i.
          </note>
          <note>
            Det blir nästan lite apart att som Flamman härinne prata om bankernas
            övervinster just nu, åtminstone de europeiska bankernas. Svenska
            banker är enligt Finansinspektionen fortfarande relativt stabila,
            vilket jag är väldigt tacksam för. Det beror bland annat på de
            lagar som vi har stiftat i den här kammaren.
          </note>
          <note>
            Nu säger Vänsterpartiet nej i bland annat EU-nämnden till att
            vi ska ställa upp på detta projekt Europa tillsammans med andra
            europeiska länder i en framtid som vi delar med de europeiska
            länderna vad gäller att möta dessa finansiella problem. Då säger
            Vänsterpartiet att vi ska gå ur EU, att vi inte ska vara med på
            detta, att vi ska säga nej i Europeiska rådet. Varför säger du
            nej när vi ska skydda svenska och europeiska skattebetalare mot
            den kollaps som vi har sett på den finansiella marknaden, som
            började i USA men också har spritt sig till Europa?
          </note>
          <note type="speaker">
            Anf. 105 ULLA ANDERSSON (v) replik:
          </note>
          <note>
            Herr talman! Det är rätt intressant att se det som sker nu, att
            de som alltför ofta har sagt att staten inte är någon bra ägare
            nu anser att staten ska gå in och täcka upp och bringa ordning
            i den oreda som allt det här har ställt till.
          </note>
          <note>
            Det vi säger och också har sagt i EU-nämnden jag vet inte riktigt
            vilken tolkning Johan Pehrson har gjort är att om vi ska gå in
            med gemensamma medel ska vi också kräva en del av ägarskapet.
            Det är att ta ansvar för skattebetalarnas pengar. Då kan vi vara
            med och styra utvecklingen och inte enbart överlämna skattepengarna
            till någon annan som i sin tur får göra vad de vill med dem. Där
            är vi mycket tydliga.
          </note>
          <note>
            Vi anser att vi måste ta det här ansvaret, för vi kan inte låta
            vanliga människor eller företag stå där med rumpan bar. Vi har
            ett ansvar att ta, och det är vi i Vänsterpartiet beredda att
            ta. Vi kräver bara det som är mest väsentligt, att vi också ska
            kunna vara med och påverka och ta del av framtidens vinster.
          </note>
          <note>
            Visst har även banker i Sverige haft en total övervinstmaximering
            under en mycket lång tid. Och det har varit en brist på konkurrens
            inom banksektorn. Bland annat därför har vi SBAB.
          </note>
          <note type="speaker">
            Anf. 106 PETER ERIKSSON (mp):
          </note>
          <note>
            Herr talman! I början av 90-talet fick vi en allvarlig finanskris
            i Sverige. Det var en egenproducerad kris med allvarliga följdverkningar
            i den reala ekonomin. Många blev arbetslösa, och det slog hårt
            mot många enskilda och familjer. Men i dag kan vi i Sverige skörda
            en del av det som gjordes då för att klara krisen. Bankerna har
            ännu inte riktigt glömt i alla fall. De fick också lite tuffare
            regler att luta sig mot för att säkra finanssystemet. Det politiska
            systemet lärde sig att en stram ekonomisk politik är nödvändig
            för att skapa långsiktig trygghet och ge demokratin handlingsutrymme.
            Det är viktigt att vi inte glömmer den läxan. Vi vet inte i dag
            hur finanskrisen slutar, men det vi upplevde under 90-talets kris
            har vi nytta av i dag.
          </note>
          <note>
            Det är uppenbart att regelverken för banker och finansinstitut
            återigen måste ses över. Den extremt närsynta affärskultur som
            handlar om att maximera börsvärden de närmaste veckorna är ett
            slags systemfel som skapar enorma risker i jakten på kortsiktiga
            vinster och bonusersättningar. Det är också farligt för ekonomin
            som helhet.
          </note>
          <note>
            Finansmarknaden behöver regler som skapar mer långsiktig säkerhet
            och långsiktiga ekonomiska värden. Men vi kan inte heller låta
            stora banker gå omkull. De överenskommelser som har träffats på
            bland annat EU-nivå är därför sannolikt nödvändiga. Miljöpartiet
            medverkar gärna också i breda uppgörelser på den nationella arenan
            för att garantera att människor kan få sina sparpengar säkrade
            och löner utbetalade och för att företagen ska få tillgång till
            krediter när det behövs. Det krävs alltså både internationella
            och nationella insatser för att klara av den kris som vi nu befinner
            oss i, och det är viktigt att vi lär oss även den här gången.
          </note>
          <note>
            Globaliseringen och den alltmer sammanflätade världsekonomin
            är ingen trygg hemmahamn. Den är ett stormigt hav med både möjligheter
            och stora risker. De extremt snabba prisväxlingarna på råvaror
            de senaste åren är ett bra exempel på det. Oljan kostade för ett
            par år sedan 25 dollar per fat, i våras 140 dollar per fat en
            prisökning på kort tid med mer än 450 procent. I dag är priset
            nere i 80 dollar igen.
          </note>
          <note>
            Nästa fas i finanskrisens spår kommer att handla om den reala
            ekonomin, om lågkonjunkturen, om varsel och arbetslöshet och om
            hur människor och företag ska klara sig när allt inte längre går
            så bra som det har gjort under de första åren med den borgerliga
            och moderatledda regeringen. Men nu har vi här ett svar från den
            moderatledda regeringen.
          </note>
          <note>
            För oss gröna är det uppenbart att vi måste bygga båten mer robust
            för att tåla stormar och hög sjö. En relativ trygghet kan vi skapa
            genom att stärka de små företagen och entreprenörskapet. En säkrare
            farkost får vi om vi producerar förnybar energi här hemma i stället.
            Det ger jobb och trygghet. I stället för att försöka gjuta mer
            olja på vågorna bör vi satsa på att ta hand om kraften i vindarna
            och solen.
          </note>
          <note>
            Att stärka den lokala ekonomin, samtidigt som vi är med i den
            globala, med mer av forskning, utveckling och företagande ger
            oss både möjligheter och ett skepp som bättre tål finansvärldens
            skakningar och konjunkturens skiftningar. Men den viktigaste lärdomen
            är nog ändå att vi inte får lasta skutan för tungt om vi ska klara
            den oro och de vågor som globaliseringen oundvikligen bidrar till.
            Vi måste alltså ha en svensk samhällsekonomi och statsfinanser
            med god ordning och balans för att vara beredda på kriser och
            problem som kommer även i framtiden.
          </note>
          <note type="speaker">
            Anf. 107 JOHAN PEHRSON (fp) replik:
          </note>
          <note>
            Herr talman! Peter Ericsson vill att vi ska bygga detta rejäla
            skepp på det oroliga havet. Jag undrar om det då inte är centralt
            att vi bygger detta Sverige tillsammans med så många som möjligt
            som kan och vill arbeta. Min fråga till Peter Ericsson är: Hur
            tänker han sig att förslag om friår och minskad arbetstid ska
            möta detta behov av robusthet? Vi vet ju så väl att arbete i dag
            också ger välfärd i morgon. Hur ska han komma över detta samband
            när han är för så mycket mer av tid och betald ledighet?
          </note>
          <note type="speaker">
            Anf. 108 PETER ERIKSSON (mp) replik:
          </note>
          <note>
            Herr talman! Det är en felsyn från en del av borgerligheten när
            man försöker framställa Miljöpartiet så att vårt främsta mål är
            att folk ska vara lediga i stället för att arbeta. Vi tror att
            det är viktigt att människor arbetar. Det är viktigt för människors
            hälsa men också för att vi ska ha en bra samhällsekonomi.
          </note>
          <note>
            Men det är också viktigt att människor får möjlighet att klara
            av sina liv. Det är så man till exempel ska se frågan om barntid.
            Där ger vi småbarnsföräldrar större möjligheter att klara av sina
            vardagsliv genom att ge ett stöd så att de kan gå ned i arbetstid
            när de har små barn. Borgerligheten väljer i stället att göra
            småbarnsföräldrar, och helst kvinnor, till hemarbetande som jobbar
            åt sina karlar. Vi tror att unga människor i dag vill vara med
            och arbeta även om man har barn, men man måste också klara av
            sina liv. Frågan om friår kan vi kanske ta senare.
          </note>
          <note type="speaker">
            Anf. 109 JOHAN PEHRSON (fp) replik:
          </note>
          <note>
            Herr talman! Det blev lite invecklat för Peter Eriksson när han
            försökte förklara att det är med arbete som vi bygger välstånd.
            Det är med arbete vi har byggt välstånd. Vi har skapat det vackra
            och fina land som vi i dag lever i. Men det är också så att arbete
            i dag ger välfärd i morgon. Det är därför den här regeringen,
            inte minst med Folkpartiets stöd, har fokuserat så mycket på att
            människor ska ges möjlighet att försörja sig själva. Alla ska
            kunna bidra. På så sätt skapar vi ett mer robust Sverige.
          </note>
          <note>
            Vi ser att det finns resurser i dag för att kunna satsa i tider
            av oro. I tider av strukturomvandling, konjunkturomvandlingar
            och finansomvandlingar kan vi lösa detta med insatser inom forskning,
            utbildning och arbetsmarknadspolitik.
          </note>
          <note>
            Jag har en sista fråga till Peter Eriksson. Han har lämnat detta
            med att bekämpa rikedomen till skillnad från sina koalitionskompisar
            i Vänstern som bara vill bekämpa rikedomen i stället för fattigdomen.
            Hur tror Peter Eriksson att han ska klara av att stå emot att
            återinföra en förmögenhetsskatt i en eventuell koalitionsregering?
          </note>
          <note type="speaker">
            Anf. 110 PETER ERIKSSON (mp) replik:
          </note>
          <note>
            Herr talman! Vi har aldrig varit inriktade på att bekämpa rikedomen,
            men om vi ska klara av en bra samhällsekonomi och satsa på människor
            som har det svårt och som inte klarar av sin vardag på samma sätt
            som du och jag måste vi också få in skatter. Vi tycker att det
            är viktigt och riktigt att de som tjänar lite mer också betalar
            lite mer i skatt. Det kanske är en ideologisk skillnad. Det är
            möjligt.
          </note>
          <note>
            Vi ser också att frågan om förmögenhetsskatten är problematisk.
            Det har jag sagt långt tidigare här i kammaren än under den här
            mandatperioden. Under den förra mandatperioden valde vi dock att
            ta bort arvs- och gåvoskatten eftersom vi tyckte att det var viktigare
            för den reala ekonomin att få bort den. Det har nog större betydelse
            när det gäller just jobb, som Johan Pehrson nu vill diskutera.
          </note>
          <note type="speaker">
            Anf. 111 PER BILL (m) replik:
          </note>
          <note>
            Herr talman! Grattis, Peter Eriksson, till att ni fick ett ja
            till att stanna kvar i EU. Det tog nästan 15 år, men det är viktigt
            att nästan alla partier i riksdagen i dag är för EU och för att
            vi ska verka i EU.
          </note>
          <note>
            Om man bortser från några småsparkar på regeringen finns det
            faktiskt mycket jag kan hålla med om i ditt anförande. Jag tror
            möjligen inte att vi är helt igenom den första krisen. Jag tror
            att den här globala finanskrisen kanske är mer komplex än vad
            vi tror. Det vi möjligen har gjort nu, och som EU faktiskt har
            varit designer av, är att se till att förtroendet mellan bankerna
            och dem som lånar ut pengar till banker har återställts. Men det
            finns väldigt många dåliga krediter kvar i det här systemet, och
            det tror jag inte att vi har sett det värsta av ännu.
          </note>
          <note type="speaker">
            Anf. 112 PETER ERIKSSON (mp) replik:
          </note>
          <note>
            Herr talman! Jag vill inte ge intryck av att finanskrisen är
            över och att vi bara kan prata om andra saker. Den första fasen
            i detta är säkerligen över nu, men det kan mycket väl hända saker
            som vi inte är beredda på i dag. Det tror jag att man ska vara
            beredd på.
          </note>
          <note>
            Men i det lite längre perspektivet är problemet ändå till syvende
            och sist större när det gäller den reala ekonomin. Hur påverkar
            finanskrisen och effekterna av den reala ekonomin när vi samtidigt
            har en pågående kraftig lågkonjunktur som drabbar delar av ekonomin?
            Om finanskrisen i stor utsträckning bidrar till att förstärka
            lågkonjunkturen kommer det också att ge spin-off-effekter som
            gör att vi får högre arbetslöshet och människor som kanske inte
            klarar av att behålla sina bostäder även i Sverige. Eftersom vi
            har en borgerlig regering som har skurit ned i trygghetssystemen
            och ställt många utanför kan också det bidra till att förstärka
            lågkonjunkturen genom att människor ställs på bar backe och måste
            söka sig till kommunernas socialbidrag i stället.
          </note>
          <note type="speaker">
            Anf. 113 PER BILL (m) replik:
          </note>
          <note>
            Herr talman! När jag är ute och träffar representanter för företag,
            framför allt basindustriföretag, säger de att en av de viktigaste
            sakerna nu är att få tillgång till billig energi. Jag håller med
            Peter Eriksson om att det är viktigt med förnybar energi, men
            det är också viktigt att vi använder de energiresurser vi har
            så väl som möjligt. Därför är min fråga: Hur har ni tänkt börja
            avveckla kärnkraftverk och samtidigt inte bidra till att ställa
            till problem i den reala ekonomin?
          </note>
          <note type="speaker">
            Anf. 114 PETER ERIKSSON (mp) replik:
          </note>
          <note>
            Herr talman! Vi vill göra en kraftig omställning. Vi vill bygga
            om Sverige. Vi vill göra en kraftig omställning när det gäller
            energi, transportsystem, bostäder och så vidare. Det innebär mycket
            stora investeringar i Sverige som kommer att påverka under ganska
            lång tid, men den förändringen ger också utrymme för att successivt
            avveckla kärnkraften liksom oljan som energiråvara.
          </note>
          <note type="speaker">
            Anf. 115 Statsrådet MATS ODELL (kd):
          </note>
          <note>
            Herr talman! Det har varit en väldigt intressant debatt att ta
            del av. Jag kan instämma i mycket som har sagts. Vi kan återkomma
            till det.
          </note>
          <note>
            Ulla Andersson liknande finansmarknaden vid ett smörjmedel. Jag
            skulle nog hellre vilja likna det vid samhällets blodomlopp. Jag
            vet inte om ni har tänkt på det, men i vanliga fall tänker vi
            inte på att vi har ett blodomlopp som fungerar ända tills det
            kommer in proppar i systemet. När infarkten är riktigt nära är
            det fara å färde, och där befinner vi oss för närvarande när det
            gäller det finansiella systemet. Vi har kommit därhän att vanliga
            människor och vanliga företagare nu upplever problemen konkret
            i sin vardag.
          </note>
          <note>
            När vi nu ska försöka åtgärda detta och bidra till att den här
            krisen kan klinga av tror jag att det är mycket viktigt för oss
            politiker att också ha de här människorna framför oss. Det är
            vanliga människors vardag. Vi måste skydda den vanliga företagaren
            i det här systemet. Det måste stå högst upp på vår agenda.
          </note>
          <note>
            Problem med blodomloppet uppstår hos oss som individer av olika
            skäl, men jag tror att det ganska ofta sker efter perioder av
            mycket omfattande vällevnad. I ekonomierna känner vi till att
            bubblor av olika slag som brister också övergår till finanskriser.
            Med en kombination av räddningsoperationer och en bra och god
            hushållning har ekonomier kommit på fötter igen inom loppet av
            några år efter en allvarlig infarkt.
          </note>
          <note>
            Våra egna erfarenheter från början av 90-talet är exempel på
            den typ av åtgärder och eftervård som har varit väldigt lyckosam.
            Detta bildar nu skola runt om i världen. Sveriges sätt att hantera
            den stora kris som drabbade vårt system i början av 90-talet har
            med rätta blivit efterfrågat runt omkring.
          </note>
          <note>
            I länder som Japan har man haft långt större svårigheter att
            komma på fötter igen. Det som vi klarade av på relativt kort tid
            har tagit över ett decennium. Om man undantar depression på 1930-talet
            har de här svårigheterna på ett eller annat sätt klarats ut inom
            nationer eller åtminstone inom regioner.
          </note>
          <note>
            Genom globaliseringen är vi ju nu så intimt sammanflätade att
            när USA drabbas av en finansiell infarkt får den nästan lika förödande
            konsekvenser på andra håll i världen. Vi kan naturligtvis diskutera
            orsakerna till krisen i USA det har varit sådana inlägg här men
            jag tror inte att vi kommer ifrån att den egentligen har sina
            rötter i att två halvstatliga bolåneinstitut fick ett uppdrag
            av Clintonadministrationen att börja ge lån till låginkomsttagare
            och hjälpa dem till egna hem. Man gav lån till hushåll som knappt
            behövde sätta in någon som helst egen kapitalinsats i tron att
            fastigheterna skulle stiga i värde och på så sätt göra familjerna
            liksom kreditvärdiga i efterhand.
          </note>
          <note>
            Ulla Andersson var inne på en intressant dimension av detta när
            hon sade att reallönerna inte ökade samtidigt. Jag tror att det
            är en riktig analys, och det pekar bara på hur komplex hela den
            här bilden är och vad som krävs för sådana här operationer. När
            man börjar manipulera grundvalarna vare sig det handlar om värdegrunden
            eller om de finansiella institutionerna är fara å färde, och det
            var vad som hände.
          </note>
          <note>
            Detta kombinerades också med att man hade bonussystem som premierade
            extra risktagande för både bankdirektörerna och de agenter som
            sålde de här lånen med fullständigt orimliga villkor, som innebar
            att man till och med i de värsta fallen hade negativ amortering.
            Man fick alltså pengar från banken månad efter månad, och de lades
            till skulden i tron att fastighetspriserna skulle stiga framöver.
            Det är naturligtvis oerhört skadligt med den typen av beteende.
          </note>
          <note>
            Men vi måste ändå komma ihåg att grunden var någon typ av missriktad
            välgörenhet. Den har också utvidgats under Bushadministrationen.
          </note>
          <note>
            Det verkligt svåra var naturligtvis när detta också kombinerades
            med en lågräntepolitik under Alan Greenspan. Det här tog då ytterligare
            fart.
          </note>
          <note>
            Det som också hände var att flera investmentbanker började förpacka
            de här dåliga huslånen i nya former av värdepapper, som man ansåg
            var säkra och som efterfrågades väldigt mycket av olika investerare.
            De kunde inte genomskåda de verkliga riskerna, eller i alla fall
            inte värdera dem på rätt sätt.
          </note>
          <note>
            Frågan är ändå om inte ett nordiskt land har råkat allra värst
            ut, nämligen Island. Där har vi i Sverige känt ett stort ansvar
            att hjälpa till i en mycket trängd situation, och vi har ett mycket
            bra samarbete med den isländska regeringen.
          </note>
          <note>
            Regeringen har i dagarna, som flera talare har varit inne på,
            aviserat en lagstiftning om statligt stöd till kreditinstitut.
            Det här är ett förslag som vi i praktiken har arbetat med under
            lång tid. Hur kan det vara möjligt? tänker den som vet att Europeiska
            rådet sammanträder i dag.
          </note>
          <note>
            Jag ska strax gå igenom vad det här handlar om, men jag vill
            först påminna om att grunden ändå är att detta inte ska uppfattas
            som en brandkårsutryckning. Det här började egentligen efter den
            förra krisen i Sverige, när Banklagskommittén tillsattes. Den
            avlämnade sitt betänkande år 2000. Vi hittade detta betänkande
            i en skrivbordslåda på Finansdepartementet och har sedan dess
            arbetat med det här.
          </note>
          <note>
            Det vi nu har gjort är att vi har brutit ut delar av det arbetet
            och försökt anpassa detta till den situation som nu råder. Det
            innebär inte att vi avslutar arbetet med ett långsiktigt regelverk
            som tidigare hette Offentlig administration av banker i kris .
            Vi talar numera om särskild förvaltning. Det arbetet kommer att
            fortlöpa och fullbordas så småningom, men nu är inriktningen den
            att på mycket kort tid ta fram ett regelverk som kan användas
            i dagens situation och som också är anpassat till den utveckling
            som började i veckan med Eurorådets beslut och som nu fullbordas
            av Europeiska rådet i dag.
          </note>
          <note>
            Jag tror nog att man kan säga att det här arbetet har varit väldigt
            framgångsrikt så här långt. Förslaget vill jag beskriva som en
            verktygslåda för både akuta operationer och rehabilitering. Det
            kommer bland annat att innehålla omedelbara garantier till delar
            av bankernas finansiering. Det kommer att innehålla en ny organisation
            vid Riksgälden för samordning av statens insatser. Det kommer
            att ske en fondering av medel för att vid behov ge kapitaltillskott
            till nödlidande banker.
          </note>
          <note>
            Varje sådant tillskott ska givetvis ske med väldigt stor omsorg
            om skattebetalarnas pengar. Regeringen kommer att kräva aktier
            vi har talat om röststarka preferensaktier i den händelse staten
            tvingas skjuta till kapital. Jag vill i det här sammanhanget säga
            att det är självklart att staten, då vi skjuter till kapital,
            också kommer att skapa ett ansvarsfullt system, precis som vi
            har gjort i exempelvis Nordea. Där får man alltså köpa aktier
            genom att avstå löneutrymme. Om det går bra kan då medarbetarna,
            inklusive cheferna, få köpa aktier till ett lågt pris av företaget.
            Det är alltså både en egen risk som man tar och ett långsiktigt
            hållbart system. Ni kan vara övertygade om att vi kommer att se
            till att motsvarande saker händer i de företag som ska få statligt
            stöd.
          </note>
          <note>
            Nu har alltså Europas ledare tagit täten i den internationella
            räddningsaktion som just nu pågår. Sverige har kunnat påverka
            de gemensamma reglerna därför att vi faktiskt har gjort vår hemläxa
            baserad på egna erfarenheter. Nu kommer vi att införa regler som
            stämmer väl med de europeiska men som också tar hänsyn till de
            svenska förhållandena.
          </note>
          <note>
            Herr talman! Svårigheterna är långt ifrån överståndna, men jag
            tror att vi har en mycket stabil grund att stå på. Det har kommit
            upp diskussioner här om Europeiska unionen. Jag tycker att det
            är viktigt att peka på att USA har ett regelverk visst. Det har
            haft en tendens att förändras ganska drastiskt och hastigt efter
            stora förändringar i omvärlden. Efter den 11 september 2001 kom
            den så kallade Sarbanes-Oxley-akten, som ju knappast kommer att
            rendera ett Nobelpris i ekonomi, om jag uttrycker mig försiktigt.
          </note>
          <note>
            Det är också så att vi till skillnad från den amerikanska traditionen
            just inom Europeiska unionen har kommissionen som en motor som
            hela tiden driver på att regelverket blir allt mera omfattande
            såtillvida att det ska täcka in alla de händelser som man kan
            förutse och att det också blir gemensamt för hela unionen så att
            våra företag, oavsett om det är ett småföretag i Gnosjö eller
            en bank i Stockholm, ska ha samma spelplan som vi har runt om
            i vår världsdel.
          </note>
          <note type="speaker">
            Anf. 116 ULLA ANDERSSON (v) replik:
          </note>
          <note>
            Herr talman! Statsrådet pratar gärna om finansmarknaden, men
            det statsrådet ofta glömmer är väl att spekulation bygger på vinnare
            och förlorare. Tittar man till exempel på USA kan man konstatera
            att den stora majoriteten av löntagare, som inte har haft någon
            reallöneutveckling, är de stora förlorarna, medan topp ett och
            kanske topp tio i USA hör till de stora vinnarna.
          </note>
          <note>
            Så ser också regeringens politik här i Sverige ut. Ni genomför
            stora skattesänkningar där två tredjedelar går till den rikaste
            tredjedelen och där topp tio definitivt får mest. Ni går vidare
            med att sälja ut våra gemensamma tillgångar. Det skulle vara intressant
            att höra från statsrådet hur han ser på SBAB:s och Nordeas framtid
            nu. Men ni gynnar också spekulationen genom vårdval inom vården
            och genom fri etableringsrätt inom primärvården. Det bygger på
            att vi ska använda skattemedel till att gynna fortsatt spekulation.
          </note>
          <note>
            Har ni aldrig lärt er den här läxan? Ska vi återupprepa misstagen
            om och om igen?
          </note>
          <note type="speaker">
            Anf. 117 Statsrådet MATS ODELL (kd) replik:
          </note>
          <note>
            Herr talman! Jag vet inte vilken värld Ulla Andersson lever i,
            men sanningen är att den här regeringen har sänkt inkomstskatterna
            för låg- och medelinkomsttagare. I och med det sista steget med
            ytterligare 15 miljarder är vi uppe i 65 miljarder, där 97 procent
            av de heltidsarbetande har fått mer än 1 000 kronor mer kvar per
            månad. Jag tycker att Ulla Andersson ska betänka det.
          </note>
          <note>
            När det gäller försäljning av statliga företag tror jag att de
            flesta tycker att försäljningen av statens andel av 6,6 procent
            av OMX var ganska lyckad. Vi fick ett häpnadsväckande stort belopp
            för det.
          </note>
          <note>
            Vad gäller försäljningen av Vin &amp; Sprit vet jag inte om Ulla
            Andersson tycker att just vodkaproduktion tillhör statens kärnuppgifter,
            men vi får ut betydligt mer genom att ha sålt företaget än om
            vi hade behållit det. Att Vasakronan numera ägs av AP-fonderna
            och bidrar till en långsiktig stabilisering av våra pensionsfonder
            är också något mycket positivt.
          </note>
          <note>
            Nu har vi kvar ett antal bolag på listan. Vi kommer att sälja
            när det är rätt tid och rätt pris.
          </note>
          <note type="speaker">
            Anf. 118 ULLA ANDERSSON (v) replik:
          </note>
          <note>
            Herr talman! Det är intressant att höra statsrådet försvara skattesänkningar
            på 100 miljoner jobbskatteavdraget är på 65 miljoner som sjuka,
            arbetslösa och pensionärer får betala. Och det kallas ansvarsfullt!
          </note>
          <note>
            Hur du, Mats Odell, än försöker förklara det hela har två tredjedelar
            av skattesänkningarna gått till den rikaste tredjedelen. Dessutom
            har kvinnorna fått en mycket mindre andel än männen. Det är den
            politik ni bedriver. Till detta kommer att ni fryser statsbidragen
            till kommunsektorn. Ni har alltså råd med oerhört stora skattesänkningar
            för dem som redan har det bäst, men ni har inte, enligt er som
            ni säger ansvarsfulla modell, råd att satsa på kommunsektorn vård,
            skola, omsorg.
          </note>
          <note>
            Statsrådet tar gärna upp den tidigare räddningen av banksektorn
            och säger att vi är en modell, men statsrådet verkar ha glömt
            att det var vanligt folk som fick betala den genom större klasser,
            större grupper i förskolan och besparingar i äldreomsorgen. Och
            det är ännu inte återställt.
          </note>
          <note type="speaker">
            Anf. 119 Statsrådet MATS ODELL (kd) replik:
          </note>
          <note>
            Herr talman! Om vi tittar på jobbskatteavdraget och de strukturella
            reformer som regeringen genomfört och som jag håller med om inte
            varit någon genväg till popularitet ser vi att de lett till att
            ungefär 120 000 fler människor fått bestående jobb, detta till
            skillnad mot att vi enbart hade litat på konjunktureffekten. Den
            välfärdseffekten kommer pensionärer till del, och den kommer kommuner
            till del. Bara 1 procent fler arbetade timmar, Ulla Andersson,
            innebär för Sveriges kommuner och landsting ett nettotillskott
            av skattemedel på 4 miljarder kronor. Det är så vi bygger Sverige
            starkt, alltså genom att se till att människor har arbete.
          </note>
          <note>
            Varenda krona av det som staten satsade i den tidigare bankakuten
            har eller kommer att återvinnas när också aktierna i Nordea har
            sålts framöver. Det har således varit en mycket lyckosam operation.
            Vi ska tillförsäkra att skattebetalarnas medel verkligen säkras
            i nästa operation, om den blir nödvändig.
          </note>
          <note type="speaker">
            Anf. 120 SVEN-ERIK ÖSTERBERG (s) replik:
          </note>
          <note>
            Herr talman! Man kanske ska vara lite försiktig med att slå sig
            för bröstet och säga att all sysselsättningsökning beror på jobbskatteavdraget
            i brinnande högkonjunktur. Det kan snabbt slå tillbaka när sedan
            lågkonjunkturen kommer och jobben minskar. Då får vi en annan
            debatt, Mats Odell.
          </note>
          <note>
            Stabiliteten och att Japan tog längre tid talades det om. En
            nyckel till att Sverige så ordentligt lyckades rida ut krisen
            i början av 90-talet var att det fanns en bred majoritet i denna
            kammare. Det är något som vi i allra högsta grad ska vara rädda
            om. Vad gäller krisen i Amerika och så vidare visar den vilken
            risk ett land tar som satsar på låglönejobben. Precis som Ulla
            Andersson sade får människorna där inte någon löneutveckling utan
            pressas ned i lönespiralen. Därmed klarar de inte av sina lån,
            klarar inte av utvecklingen. Också det är en signal när man gör
            ett systemskifte på den svenska arbetsmarknaden.
          </note>
          <note>
            Min fråga till Mats Odell är om han är beredd att bredda diskussionen
            så att den sker över blockgränserna när det gäller den fortsatta
            hanteringen. Det var, trots allt, lyckosamt i början av 90-talet.
          </note>
          <note type="speaker">
            Anf. 121 Statsrådet MATS ODELL (kd) replik:
          </note>
          <note>
            Herr talman! När jag talar om 120 000 bestående jobb är det den
            bedömning som Konjunkturinstitutet gjort där man värderar om vi
            enbart hade haft en konjunkturuppgång eller om vi hade genomfört
            strukturåtgärderna, bland annat jobbskatteavdraget. Det ger en
            bestående effekt, allt annat lika. Sedan kan naturligtvis konjunkturen
            gå ned. Det är vi alla väl medvetna om.
          </note>
          <note>
            Det vi gör inför framtiden är mycket stora satsningar på forskning
            och infrastruktur för att se till att Sverige byggs starkt. Det
            besked som Anders Borg och jag gav när vi häromdagen träffade
            finansutskottet var att vi verkligen ser fram emot att också ta
            in oppositionens synpunkter på detta material. Men vi sade också
            att det framför allt är en europeisk process och att den styr
            mer än överläggningar i Sverige vad gäller grunddragen i det paket
            som vi kallar för stabilitetspaketet.
          </note>
          <note type="speaker">
            Anf. 122 SVEN-ERIK ÖSTERBERG (s) replik:
          </note>
          <note>
            Herr talman! Jag vill återkomma lite grann till frågan om bonusar.
            Mats Odell minns säkert börsnedgången 2002 som vid det tillfället
            skapade en kris i försäkringsbranschen. Som ett resultat av hela
            den diskussionen gick dåvarande förvaltningsminister Gunnar Lund
            ut och sade att vi inte ska ha bonusar i statlig förvaltning.
            Det var helt i enlighet med det som Per Bill vill, som sedan dess
            jobbat med frågan men inte varit så framgångsrik. Genast efter
            regeringsskiftet öppnade Mats Odells statsrådskollega Maud Olofsson
            åter upp för bonusar i statliga verk. Nu är diskussionen aktuell
            igen, och finansministern har sagt att det är en girighet som
            råder.
          </note>
          <note>
            Vore det inte lämpligt att Mats Odell som förvaltningsminister
            gick ut och sade att vi inte ska ha det systemet i statlig förvaltning?
            Vi ser vilka följder det fått på andra områden där man har belöningssystem
            som gynnar fel saker. De flesta bonussystem är ett slags backventiler;
            de följer med upp men ger ingen respons när resultaten blir sämre.
          </note>
          <note>
            Vad ger Mats Odell för besked på den punkten?
          </note>
          <note type="speaker">
            Anf. 123 Statsrådet MATS ODELL (kd) replik:
          </note>
          <note>
            Herr talman! Jag tycker att styrelserna i våra AP-fonder och
            våra statliga bolag agerat ansvarsfullt. Vi har fört samtal med
            dem om detta. Det bekymmer som finns är ifall vi inte kan rekrytera
            och behålla de bästa medarbetarna. Tyvärr har vi inom statlig
            förvaltning en mycket snabb omsättning av personer. Det må gälla
            dem som arbetar i Riksbanken de är villebråd på finansmarknaden
            eller dem vid Finansinspektionen där nästan en fjärdedel av personalen
            omsätts varje år. Vi har alltså för dåliga möjligheter att behålla
            människor. Det gäller också i de statliga företagen.
          </note>
          <note>
            Jag håller med om att vi ska ha system som är långsiktiga och
            belönar insatser som är rimliga. System som skapar ökat risktagande,
            som är kontraproduktivt, ska vi brännmärka och ta bort. På den
            punkten är vi helt överens.
          </note>
          <note type="speaker">
            Anf. 124 TOMAS ENEROTH (s) replik:
          </note>
          <note>
            Herr talman! Jag tackar Mats Odell för anförandet.
          </note>
          <note>
            Statsrådet nämnde att Europas ledare tagit täten. Det stämmer.
            Europas ledare har tagit täten när det gäller att reda ut och
            göra politiska insatser för att förhindra den finansiella kollaps
            som annars riskerar att ske på världens finansmarknader. Men det
            är sannerligen inte Sveriges politiska ledare som tar den täten.
            Tack och lov för EU-medlemskapet, tack och lov att vi har andra
            länder som vågar ta de initiativen! Det var inte så länge sedan
            som Mats Odell sade att det absolut inte var aktuellt att till
            exempel höja insättningsgarantin. Jag tror att det är viktigt
            att vi alla är medvetna om att vi ännu inte sett slutet på den
            finansiella oron. Det kan mycket väl krävas fler insatser framöver.
            Då behövs breda, politiska, blocköverskridande samtal och informationsforum
            men också en fortsatt intensifierad europeisk debatt.
          </note>
          <note>
            Mats Odell nämnde bonusarna. Jag tycker att det vore intressant
            att i debatten i dag få ett besked om att det inte längre är aktuellt
            att ta bort avrådan från bonusar i statliga bolag. Det vore intressant
            att kunna ge Maud Olofsson det beskedet så att hon inte längre
            behöver reformera regelverket i fel riktning.
          </note>
          <note type="speaker">
            Anf. 125 Statsrådet MATS ODELL (kd) replik:
          </note>
          <note>
            Herr talman! Initiativen på finansmarknadsområdet kommer från
            EU-kommissionen. Jag har suttit tolv år i riksdagens finansutskott,
            i opposition, och lika länge i riksbanksfullmäktige. Jag kan notera
            att Sverige under de tidigare mandatperioderna var väldigt flitigt
            och duktigt med att implementera EU-direktiv. Vi ska implementera,
            men vi ska ta en mycket mer aktiv del i detta och vara mer pådrivande
            inom EU än vad fallet var under de tolv år jag satt i finansutskottet.
            Jag tror att 85 procent av de initiativ som kom emanerade från
            EU.
          </note>
          <note>
            Beträffande insättningsgarantin vill jag säga att vi var före
            den europeiska processen och höjde garantin till 500 000 kronor.
            Nu har Europeiska rådet, som just nu sammanträder, kommit fram
            till att den bör höjas till 100 000 euro. Där har vi sagt att
            vi naturligtvis ska väga in vad som sker i Europa. Vi låg före
            Europa, och vi höjde på måndagen till 500 000 kronor. Då ska man
            komma ihåg, Tomas Eneroth, att det, till skillnad från i många
            andra länder, gäller per person och bank.
          </note>
          <note type="speaker">
            Anf. 126 TOMAS ENEROTH (s) replik:
          </note>
          <note>
            Herr talman! Jag är väl medveten om regelverket i Sverige, men
            jag noterar att Sverige inte var ledande i denna fråga. Många
            europeiska statsledare gick in och tog initiativ före oss. Tack
            och lov att vi har den samordningen och de initiativen. Härifrån
            gavs i stället väldigt lugnande besked, snarast alltför lugnande.
            Det var brist på initiativ.
          </note>
          <note>
            Jag ska återigen försöka få ett besked om bonusar. Jag har själv
            varit ordförande i ett statligt bolag och sett till att vi avvecklat
            bonusar. Därefter har vi haft en mycket framgångsrik utveckling
            i det bolaget.
          </note>
          <note>
            Jag tror knappast att det i dagsläget finns stora rekryteringsbekymmer
            för att hitta ledande befattningshavare även om man inte har stora,
            excessartade bonussystem.
          </note>
          <note>
            Skulle vi kunna få ett besked från Mats Odell här i dag om att
            det inte är aktuellt att ta bort rekommendationen att inte ha
            bonussystem i statliga bolag? Det vore en viktig signal, för Maud
            Olofssons första signal som näringsminister och ansvarig för förvaltningen
            av statliga bolag var precis den motsatta. Hon ville ha bonussystem;
            hon trodde att det var en viktig drivkraft. De senaste årens utveckling
            har visat att det knappast är en positiv drivkraft för vare sig
            företagen själva eller samhällsutvecklingen.
          </note>
          <note type="speaker">
            Anf. 127 Statsrådet MATS ODELL (kd) replik:
          </note>
          <note>
            Herr talman! Jag tror att Tomas Eneroth och jag är helt överens
            när det gäller bonussystem som ökar och premierar risktagandet
            och inte bygger på extraordinära insatser, som exempelvis att
            man avstår löneutrymme och själv köper aktier. Det har vi i bland
            annat Nordea, som jag själv är ansvarig för. De högsta tjänstemännen
            i detta företag har varit föredömen i detta avseende.
          </note>
          <note>
            Dock är arbetet i regeringen fördelat så att jag inte har ansvar
            för annat än de bolag som finns under min förvaltning. Det här
            är en fråga som diskuteras i regeringen.
          </note>
          <note type="speaker">
            Anf. 128 MONICA GREEN (s) replik:
          </note>
          <note>
            Herr talman! Först har jag en kommentar till att Mats Odell tog
            äran åt sig för den högkonjunktur vi har haft. Att det var regeringens
            förtjänst att jobb har tillkommit säger Konjunkturinstitutet inte
            alls, som Mats Odell påstod. I går när vi hade möte med dem i
            finansutskottet sade de att deras prognos var mycket osäker. Dessutom
            har de skrivit att om förvärvsavdragen kommer att ge några jobb
            är det i framtiden. Så mycket när det gäller den hänvisningen.
          </note>
          <note>
            När det gäller kommunernas ekonomi ställde jag en interpellation
            till Mats Odell för en månad sedan. Då hade statsrådet ingen aning
            om att kommunernas ekonomi skulle kunna försämras. Jag tog upp
            lågkonjunkturen, som då stod för dörren. Nu är vi mitt uppe i
            lågkonjunkturen och ser alla oroande tecken från kommunerna. Har
            Mats Odell ändrat uppfattning nu?
          </note>
          <note type="speaker">
            Anf. 129 Statsrådet MATS ODELL (kd) replik:
          </note>
          <note>
            Herr talman! Jag vet inte vad Monica Green har tagit in av vad
            Konjunkturinstitutet har sagt och vad de egentligen har sagt,
            men de torde vara ostridigt att de strukturella åtgärder som regeringen
            har vidtagit, både när det gäller olika typer av kollektiva försäkringssystem
            och när det gäller beskattningen, har en strukturell långsiktig
            effekt. Det kan vi diskutera i något annat sammanhang, men Monica
            Green får förete någon sorts dokumentation som motsäger den mycket
            omfattande litteratur som finns till stöd för detta.
          </note>
          <note>
            När det gäller kommunal ekonomi är det så att vi har lagt en
            budget och följer utvecklingen väldigt noga. Vi diskuterar situationen
            med Sveriges Kommuner och Landsting.
          </note>
          <note type="speaker">
            Anf. 130 MONICA GREEN (s) replik:
          </note>
          <note>
            Herr talman! Jo, det är visst stridigt! Mats Odell påstår att
            det är ostridigt att det skulle vara regeringen som har gjort
            så att det har tillkommit nya jobb. Det är faktiskt så att det
            är tack vare att vi har haft en högkonjunktur. Vi är alla glada
            över att det tillkom många nya jobb 2006 och 2007. Men nu har
            det tvärnitat. Nu hjälper det inte att vi har ökat klyftorna i
            samhället. Nu hjälper det inte att de som har jobb har lägre skatt.
            Nu måste vi se till att de som inte har jobb får jobb. Det kan
            vi diskutera väldigt mycket.
          </note>
          <note>
            När det gäller kommunernas ekonomi är jag förvånad över att Mats
            Odell inte i tid har sett de orostecken som vi såg från oppositionens
            sida. Inflationen har gjort att det blivit dyrare inom hemsjukvården
            när man besöker sina äldre. Det blir dyrare med skolluncherna,
            och socialbidragen ökar. Den lågkonjunktur vi nu är inne i gör
            också att kommunerna får sämre skatteintäkter.
          </note>
          <note type="speaker">
            Anf. 131 Statsrådet MATS ODELL (kd) replik:
          </note>
          <note>
            Herr talman! Jag är avundsjuk på Monica Green, som har en så
            väldigt stor kristallkula och som har sett så mycket av problemen
            långt innan omvärlden har sett dem. Det kunde vara en tillgång
            på Konjunkturinstitutet till exempel.
          </note>
          <note>
            Jag tror dock att hon har helt rätt när det gäller att det är
            viktigt att vi nu ser till att jobbpolitiken fortsätter. Då vågar
            jag ändå påstå att den budgetmotion som Socialdemokraterna har
            lagt fram, med den skattechock som har presenterats där, knappast
            kan vara en utgångspunkt för att se till att jobben växer.
          </note>
          <note type="speaker">
            Anf. 132 JOHAN LÖFSTRAND (s) replik:
          </note>
          <note>
            Herr talman! Jag tackar Mats Odell för hans anförande.
          </note>
          <note>
            Statsrådet tog i sitt anförande upp fastighetskrisen och finanskrisen.
            Han pratade även i ett av de replikskiften vi har hört här om
            de skattesänkningar som regeringen har gjort. Jag tror att man
            när man pratar om skattesänkningar och att hushållen har fått
            lägre skatt ska vara medveten om att detta måste balanseras mot
            den höjda ränta som väldigt många hushåll nu får kämpa med på
            grund av den borgerliga politiken. Det finns villaägare som i
            dag betalar flera tusenlappar extra i ränta på sina villalån på
            grund av hur den borgerliga politiken har förts.
          </note>
          <note>
            Ett annat område där fastighetskrisen och finanskrisen kommer
            att påverka framtiden är bostadsbyggandet. Min fråga är: Vilka
            stimulanser anser bostadsminister Mats Odell att man ska lägga
            på området bostadsbyggande?
          </note>
          <note type="speaker">
            Anf. 133 Statsrådet MATS ODELL (kd) replik:
          </note>
          <note>
            Herr talman! Jag är lite förvånad över Johan Löfstrands utgångshastighet
            när han talar om regeringens jobbskatteavdrag och att detta skulle
            vara orsaken till bekymren, mot bakgrund av att Socialdemokraterna
            nu tycks köpa det mesta av detta. Det kanske är något att fundera
            över.
          </note>
          <note>
            Om Johan Löfstrand tror att det är regeringen som har höjt räntan
            kan jag upplysa honom om att vi har en självständig riksbank.
            Det är den som sköter penningpolitiken. Regeringen sköter finanspolitiken.
            Finanspolitiken har lättat avsevärt genom den budget som regeringen
            har lagt fram. Vi har där en positiv och expansiv finanspolitik
            med 32 miljarder för det kommande året.
          </note>
          <note>
            När det gäller byggsubventioner har jag många gånger förklarat
            att den vägen har lett fram till en bostadskö på 200 000 människor
            bara här i Stockholm. Vi har bostadskö inte bara i de 62 kommuner
            som det gällde 2002. År 2006 var det 122 kommuner. Nu är det över
            130 kommuner som uppvisar bostadsbrist. Subventionspolitiken och
            regleringspolitiken leder in i en återvändsgränd. Vi håller nu
            på att ändra på den politiken.
          </note>
          <note type="speaker">
            Anf. 134 JOHAN LÖFSTRAND (s) replik:
          </note>
          <note>
            Herr talman! Mats Odell och jag har vid ett antal tillfällen
            här i kammaren diskuterat bostadsbyggandet och den avsaknad av
            bostadspolitik som den borgerliga regeringen nu har.
          </note>
          <note>
            Jag är orolig för utvecklingen på bostadsmarknaden. Under de
            senaste två åren har vi sett en oerhört stark minskning av byggandet.
            Under 2007 minskade byggandet med över 60 procent i stora delar
            av landet. Framför allt har byggandet av hyresrätter minskat.
            Minskningen fortsätter under 2008. I och med att vi har gått in
            i det ganska oroliga finansiella läge som nu råder tror jag att
            vi kommer att få se en ännu starkare minskning av byggandet.
          </note>
          <note>
            Anser Mats Odell att vi inte behöver ha någon byggnation av hyresrätter
            eller bostäder över huvud taget? Eller är det så att Mats Odell
            tror att marknaden i det skakiga läge vi befinner oss i nu kommer
            att lösa problemet med byggandet?
          </note>
          <note type="speaker">
            Anf. 135 Statsrådet MATS ODELL (kd) replik:
          </note>
          <note>
            Herr talman! Bostadspolitik tycks för Socialdemokraterna och
            Johan Löfstrand vara lika med subventioner till byggföretagen.
            Den vägen fungerar inte. Vad tror Johan Löfstrand? Om vi skulle
            ta de 3 miljarder som ni hade i subvention till miljardstinna
            byggföretag under slutet av er period, när vi nu har haft en överhettning
            på den marknaden, om vi skulle hälla ytterligare miljarder rakt
            in i den, skulle det bara fortsätta att höja den kostnad som vi
            har sett är bakgrunden till att det nu bromsar in. Det har gått
            från en kostnad på ungefär 1 200 kronor per kvadratmeter i genomsnitt
            för att bygga en hyresrättslägenhet till 1 700 kronor. Av den
            skillnaden är bara 20 procent att hänföra till att vi har tagit
            bort subventionerna. I övrigt är det alltså byggmaterialkostnader
            och byggherrekostnader som har gått upp. Det löser man inte genom
            att hälla miljarder på byggföretagen.
          </note>
          <note>
            Är det några som ska subventioneras är det människorna som efterfrågar
            bostäder. Om de inte klarar av det är det dem vi ska subventionera,
            inte byggföretagen som bygger.
          </note>
          <note type="speaker">
            Anf. 136 PER BILL (m):
          </note>
          <note>
            Herr talman! Vi lever i en historisk tidsperiod. Det finns många
            som säger det vid många tillfällen. Det här är verkligen ett av
            de tillfällena.
          </note>
          <note>
            Förra veckan såg vi de värsta börsnedgångarna runt om i världen
            sedan 1930-talet. I måndags såg vi de största börsuppgångarna
            på många, många år. Vi ser en volatilitet, det vill säga en slagighet,
            i hur börsen uppför sig som vi aldrig har sett tidigare. Det är
            naturligtvis inte bra.
          </note>
          <note>
            Det kan visserligen framstå som positivt att Dow, SMP 500 och
            Nasdaq allihop gick upp med över 11 procent på en dag. Men om
            man funderar lite grann inser man också att det är index som består
            av väldigt välanalyserade företag. Helt plötsligt kan börskurserna
            skilja på 1020 procent. Då är någonting problematiskt.
          </note>
          <note>
            Det är också historiskt ur en annan synvinkel. Man brukar normalt
            säga att ekonomin har en ordentlig bubbla per 70 år eller per
            mansålder, eller vi ska väl nuförtiden säga personålder. Det kan
            vara tulpanlökar eller annat som man spekulerar i som sedan ramlar
            ihop.
          </note>
          <note>
            Vi har nu de senaste tio åren haft två mycket stora bubblor.
            Vi hade först den så kallade dotcombubblan år 2000 som väl var
            färdig någon gång år 2002. Där såg vi många bolag som tappade
            90, 95, ja kanske 99 procent av sitt värde innan de gick under.
          </note>
          <note>
            Bara sju år senare, år 20072008 står vi nu vid nästa riktigt
            gigantiska bubbla. Den här gången börjar bubblan med amerikanska
            bolån. Den börjar där, men sedan sprider det sig, och det sprider
            sig fort.
          </note>
          <note>
            Herr talman! Jag hoppas och tror att många forskare och kloka
            personer på det här området kommer att ägna tid att fundera över:
            Hur kommer det sig att vi har två så pass kraftiga bubblor på
            så pass kort tid? Man borde lära sig av den ena krisen och ha
            en krisberedskap som räcker resten av ens aktiva liv. Men här
            har vi två bubblor inom tio år.
          </note>
          <note>
            Jag tror att 20072008 års finanskris är värre och mer komplex
            än dotcomkrisen. Här är det flera olika kriser i en. Den första
            krisen tror jag möjligen att Mats Odells verktygslåda och det
            resoluta agerandet av EU och EU:s politiker har klarat, nämligen
            bristen på förtroende mellan bankerna och mellan allmänheten och
            bankerna. Vi slipper se människor som står och vill ta ut sina
            besparingar utanför våra finansiella institut.
          </note>
          <note>
            Men vi har en kreditkris kvar, och vi har tyvärr tydliga tecken
            på en spill over nere i den reella ekonomin. Stora välkända företag
            har svårt att få lån, och får de lån tar de kanske upp den plats
            som de små och medelstora företagen skulle ha haft. Det blir då
            ännu svårare för dessa företag, och de kommer ännu längre bak
            i kön.
          </note>
          <note>
            Här har det varit skönt att höra Mats Odell berätta om samarbetet,
            verktygslådan och att vi är på rätt väg. Jag ska därför hoppa
            över alla de åtgärder som handlar om vad man ska göra på kort
            sikt.
          </note>
          <note>
            På kort sikt har vi en viktig sak framför oss. Det är att ta
            emot regeringens proposition och först att påverka den tills den
            läggs fram till oss. Sedan ska vi se till att den blir så bra
            som möjligt och att den passerar riksdagen och andra helst med
            mycket stor majoritet.
          </note>
          <note>
            På lång sikt måste vi också se till att skattebetalarna inte
            står för förlusterna. Vi måste också på lång sikt se till att
            vi får ett globalt, tydligt regelverk. Det behövs globala regleringar
            av globala marknader.
          </note>
          <note>
            Vi måste också ägna tid åt att fundera över en del av de nya
            finansiella produkterna. Den så kallade värdepapperiseringen av
            bolån där man först buntade ihop bolån, skar dem på en annan ledd
            och sedan sålde dem var inte bra. Än i dag vet många inte om vilka
            dåliga lån de faktiskt äger. Här behövs åtgärder.
          </note>
          <note>
            Vi har tidigare varit inne på att vi måste komma åt de jättebonusar
            som funnits på kortsiktighet och höga risker. Vi måste gynna långsiktighet
            och måttfullhet när det gäller risk.
          </note>
          <note type="speaker">
            Anf. 137 TOMAS ENEROTH (s) replik:
          </note>
          <note>
            Herr talman! Jag vill tacka Per Bill för ett mycket intressant
            anförande. När det gäller den avslutande delen, även om nu Mats
            Odell inte ansåg sig ha möjlighet att ingripa i Maud Olofssons
            ansvarsområde, hoppas jag att Per Bill gör det desto mer. Det
            handlar om att se till att Maud Olofsson tar tillbaka sina krav
            på att man ska återinföra och ha bonussystem i statliga bolag
            och i stället återreglerar så att vi inte får den typen av excesser
            i våra gemensamma bolag.
          </note>
          <note>
            När det sedan gäller de turbulenser som vi har sett på finansmarknaderna
            och börserna, där Per Bill inledde, ser vi också effekten. Det
            gäller inte minst för pensionssparare. Det är givetvis tydligast
            i USA. Där har människor fått se hela sitt pensionskapital raderas
            inom loppet av någon vecka.
          </note>
          <note>
            I Sverige har vi tack och lov ett annat pensionssystem med en
            helt annan stabilitet och förankring. Men det finns en del inom
            PPM-systemet som hanteras inom 790 olika fonder. Jag tror att
            många av oss funderar på om det verkligen är rätt modell vi valt.
            Borde inte generationsfonder, en möjlighet till återval i Sjunde
            AP-fonden och ett förenklat valförfarande vara en väg att gå?
          </note>
          <note>
            Det handlar om att minska risken för att svenska pensionstagare
            tar på sig onödiga risker och förstör en stor del av sitt pensionskapital.
            Det vore intressant att höra Per Bills uppfattning i den delen.
          </note>
          <note type="speaker">
            Anf. 138 PER BILL (m) replik:
          </note>
          <note>
            Herr talman! Roger Tiefensee kommer alldeles snart att mer i
            detalj gå in på bonussystemen. Jag tror att det efter den redogörelsen
            kommer att märkas att vi faktiskt inte står så långt från varandra
            i denna fråga. Vi kan kanske komma till en gemensam slutsats så
            att det blir ändringar eller ungefär som vi själva har sagt här
            i kammaren.
          </note>
          <note>
            När det gäller pensionssparandet gillar jag mångfald. Jag tror
            ändå att det alltid är klokt att de fem partier som har varit
            med om pensionsöverenskommelsen då och då återinkallas, eller
            hur vi ska uttrycka det, och tittar igenom den.
          </note>
          <note>
            Det är en mycket god, långsiktig överenskommelse mellan fem partier
            som vi ska vårda. Alla förändringar ska göras i enighet. Det finns
            kanske anledning att titta även på detta nästa gång vi har ett
            sådant uppdrag.
          </note>
          <note type="speaker">
            Anf. 139 TOMAS ENEROTH (s) replik:
          </note>
          <note>
            Herr talman! Jag vill tacka Per Bill för svaret. När det gäller
            det sista tror jag att det är angeläget. Vi som värnar det svenska
            pensionssystemet vill inte ha en utveckling där människor väljer
            fonder på ett sätt som gör att hela deras pensionskapital äventyras.
          </note>
          <note>
            I dag har vi PPM som övervakar systemet på ett väl fungerande
            sätt. Men vi skulle behöva betydande inslag av generationsfonder,
            ett förenklat återvalssystem och möjlighet att kunna återvälja
            Sjunde AP-fonden.
          </note>
          <note>
            Jag välkomnar om det finns en öppenhet också hos Moderaterna
            att bredda den diskussionen. När vi införde det nya pensionssystemet
            var det snarast så att Moderata samlingspartiet drev frågan om
            att en ännu större andel av pensionssystemet skulle hanteras genom
            spekulation på börsen.
          </note>
          <note>
            I dessa finanskrisens tider ser vi hur farligt det kan vara för
            något så viktigt som pensionen. Låt oss hitta ett sätt att värna
            ett långsiktigt pensionssparande. Det gäller att få del av den
            tillväxt som börsen kan innebära men inte göra det på ett sätt
            som äventyrar människors framtida pension.
          </note>
          <note>
            Det handlar om den uppskjutna lön som man ska ha rätt att kunna
            få, och tillika den skatt man betalar som löntagare, skulle jag
            gärna vilja tillägga.
          </note>
          <note type="speaker">
            Anf. 140 PER BILL (m) replik:
          </note>
          <note>
            Herr talman! Jag tänker hålla mig borta från en del av den debatten.
            Däremot kan jag säga att jag alltid har sett PPM-fonderna som
            långsiktigt sparande och inte som kortsiktigt spekulerande. Jag
            tror att man ska ha en väldigt lång horisont när man investerar
            på börsen.
          </note>
          <note>
            Om man tittar på hur börsutvecklingen har varit från 1970 till
            i dag kan man ändå se att den har vuxit sakta men säkert. Sedan
            har det kommit en bubbla och det har gått upp och ned. Sedan har
            det gått sju åtta år och så kommer det en till bubbla upp och
            ned. Men om man tittar på en lång tidshorisont har det ändå varit
            mycket klokare att sätta en del av pengarna i ett långsiktigt
            aktiesparande än att låna ut dem till staten.
          </note>
          <note type="speaker">
            Anf. 141 ROGER TIEFENSEE (c):
          </note>
          <note>
            Herr talman! Det känns angeläget att diskutera finansmarknadsfrågor
            i denna tid av oro på världens finansmarknader. Det är angeläget
            eftersom finansmarknaden precis som Mats Odell beskrev det är
            något av blodomloppet i vår ekonomi. Om man ser ekonomin som kroppen
            är finansmarknaden blodomloppet.
          </note>
          <note>
            Om inte finansmarknaden fungerar så fungerar inte heller ekonomin.
            Då riskerar solida företag att få problem. Det är viktigt att
            kunna få lån till sina investeringar. Det är viktigt att ens kunder
            kan få krediter för sina investeringar. Det är jättetydligt när
            det gäller lastvagnstillverkningen i Sverige. Scania och Volvo
            drabbas av detta. Det är rätt dyrt att köpa en lastbil. Deras
            kunder som redan har tecknat avtal och vars lastbil är färdigproducerad
            kan inte få krediter för att köpa den. Därmed skapas problem.
          </note>
          <note>
            I en sådan situation är det viktigt med väl fungerande institutioner.
            Det är en viktig grundförutsättning om man ska kunna börja reda
            upp den finansoro vi har. Jag känner mig trygg i att vi har väl
            fungerande institutioner i den självständiga Riksbanken. Den har
            en chef som är den i världen som har varit med och rett upp flest
            av denna typ av kriser. Han har varit med och rett upp 70 stycken
            kriser i sin tidigare roll på IMF. Vi har en finansinspektion
            som fungerar och som har ett mycket tydligare uppdrag nu än vad
            den hade i början av 90-talet. Vi har ett riksgäldskontor som
            har en ledare, Bo Lundgren, som även han har erfarenheter från
            den förra krisen. De gör alla rätt saker nu. Vi har ett stort
            förtroende för dem. Jag tycker att de har agerat snabbt och förtroendeingivande
            i den här situationen.
          </note>
          <note>
            Det känns också tryggt att vi har ett väl fungerande internationellt
            samarbete. Mats Odell redogjorde för den uppgörelse som är på
            gång på EU-nivå. Det gläder mig att det verkar finnas en bred
            uppslutning här i kammaren för att vi ska få en så bred majoritet
            som möjligt när det väl kommer till beslut.
          </note>
          <note>
            De erfarenheter vi har gjort i Sverige efter vår finansiella
            kris i början på 90-talet har spelat roll. Vi vet att Anders Borg
            och Mats Odell har haft en speciell roll. Anders Borg fick exempelvis
            inleda vid ett Ekofinmöte just på grund av att Sverige har erfarenheter
            som vi har bidragit med i sammanhanget.
          </note>
          <note>
            Herr talman! Man kan fundera på vad riksdag och regering kan
            bidra med nationellt. Det vi kan bidra med är ordning och reda
            i statens finanser. Det skapar trygghet. Vi kan se att tack vare
            den ekonomiska politik som har förts under lång tid och framför
            allt under den senaste tiden har vi skapat stora överskott. Tack
            vare att vi har ett minskat utanförskap har vi nu stora överskott.
            I ett läge av oro och där konjunkturen viker har vi resurser att
            göra reformer i den budget som har presenterats och som ligger
            på riksdagens bord och ska behandlas under hösten.
          </note>
          <note>
            Vi har 32 miljarder i reformer, medan andra länder går in i den
            begynnande lågkonjunkturen med att tvingas göra besparingar. Det
            är en väldig skillnad i förutsättningar. En viktig förutsättning
            för att vi ska kunna göra det här och för att vi har kunnat göra
            det är ordning och reda i statens finanser och att det finansiella
            ramverket, utgiftstak och överskottsmål ligger fast och respekteras.
          </note>
          <note>
            Därför tycker jag, herr talman, att det är förvånande att oppositionen
            tar så lättvindigt på det finansiella ramverket. Det är ju allmänt
            känt att Vänsterpartiet helst skulle vilja slopa utgiftstaken
            helt. Men det som är nytt och har varit känt i ungefär en vecka
            är att Socialdemokraterna uppenbarligen har anammat en del av
            Vänsterpartiets syn på utgiftstaken och det finansiella ramverket.
            Förra hösten presenterade Socialdemokraterna inga egna utgiftstak
            för 2009 och 2010. I höstens budgetalternativ föreslår man en
            rekordhöjning av utgiftstaket. Man respekterar inte de utgiftstak
            för 2009 och 2010 som riksdagen har fattat beslut om.
          </note>
          <note>
            Det man kan se, herr talman, är en successiv förslappning i synen
            på utgiftstak från socialdemokratin. Det är uppenbart att man
            från socialdemokratin redan har gått Vänsterpartiet till mötes
            i frågan. Det är illavarslande. Det är illavarslande att vi har
            en opposition som inte vill ha ordning och reda i statens finanser.
            Det bidrar inte till att skapa den trygghet som just nu är så
            otroligt viktig. Man talar om utgifter och inkomster på en högre
            nivå, men det bidrar ju till att statens finanser åter skulle
            bli mer konjunkturkänsliga. Då skulle vi kanske tvingas spara
            när vi möter nästa lågkonjunktur i stället för att som nu gå in
            i en lågkonjunktur och investera.
          </note>
          <note>
            Avslutningsvis, herr talman, kommer jag till den diskussion om
            bonusar som har förts tidigare under debatten. Jag kan lugna kammarens
            ledamöter med att säga att i de riktlinjer för bolagsstyrning
            som har kommit från regeringen jag tror att det var i somras är
            det tydligt att det inte ska finnas några bonusar. Ursprunget
            till den diskussion som har förevarit i kammaren var att när näringsminister
            Maud Olofsson skulle utvärdera vilka ersättningssystem till statliga
            bolag som skulle finnas ville hon göra det på ett förbehållslöst
            sätt. Den utvärderingen är gjord. Det är nu tydligt i riktlinjerna
            att det inte blir några bonusar. Men jag tycker att det är respektfullt
            att göra en utvärdering om ersättningssystem på ett förbehållslöst
            sätt. Detta är orsaken till missförståndet. Nu hoppas jag att
            kammarens ledamöter känner sig trygga i detta.
          </note>
          <note type="speaker">
            Anf. 142 TOMAS ENEROTH (s) replik:
          </note>
          <note>
            Herr talman! Jag tror återigen att Roger Tiefensee får läsa på
            ganska ordentligt när det gäller utgiftstaken och deras konstruktion.
            Jag tycker att Sven-Erik Österberg mycket tydligt i talarstolen
            tidigare redogjorde för hur utgiftstaken ser ut. Bakgrunden till
            dem känner vi till.
          </note>
          <note>
            Vi känner också till att vi i kammaren här fattar beslut om ramar
            som talar om vilket utrymme vi därefter har. Efter det faller
            en del av de utgifter som ligger ovanför utgiftstaken. En annan
            ordning hade varit att det som kommer att bli den borgerliga regeringens
            sista budget inför 2010 kommer att låsa upp politiken för 2011
            och 2012, och det tror jag att inte ens Roger Tiefensee skulle
            tycka var något trevligt scenario. Dessutom har vi ett finansiellt
            sparande som överstiger regeringens. I den meningen är jag inte
            heller vidare orolig.
          </note>
          <note>
            Mer orolig är jag för den brist på insikt om vad som nu händer
            på arbetsmarknaden och i samhällsekonomin som alliansens företrädare
            har. När 10 000 varsel kommer i september säger man: Vi behöver
            inte justera vår budget. När Konjunkturinstitutet säger att arbetslösheten
            redan nästa år kan dra upp mot 7 procent säger ni: Vi behöver
            inte justera vår budget.
          </note>
          <note>
            Det är förvånande att ni inte inser att det är en omställning
            som nu håller på att ske på svensk arbetsmarknad. Ni inser inte
            det resursbehov som arbetsförmedlingschefer, näringslivssekreterare,
            kommunalråd och många andra ropar efter. Ni ser likgiltigt på
            den kris som just nu sker först i industrin, sedan hos underleverantörer
            och sedan i tjänstesektorn. Våga agera regering medan ni är där!
            Börja inte vara i opposition redan före valrörelsen!
          </note>
          <note type="speaker">
            Anf. 143 ROGER TIEFENSEE (c) replik:
          </note>
          <note>
            Herr talman! Intentionerna med utgiftstaken är att det ska vara
            någon form av budgetrestriktion. Riksdagen fattar beslut om utgiftstak
            för nästkommande år och två år ytterligare. Om man då tycker att
            det som riksdagen har fattat beslut om har noll och intet värde
            har man en mer lättvindig syn på det finansiella ramverket. Jag
            har pratat med arkitekter bakom detta ramverk, och de delar min
            syn på det här.
          </note>
          <note>
            Det finns inget formellt i att föreslå andra utgiftstak. Det
            är inget formellt brott eftersom utgiftstaken inte är juridiskt
            bindande. Men en balans på en högre nivå innebär en större konjunkturkänslighet.
          </note>
          <note>
            När det gäller arbetet med varslen har vi tillsatt samordningsmän
            i Västra Götaland och i Blekinge. Tomas Eneroth ler, men även
            de fackliga företrädarna och lokala socialdemokratiska politiker
            är väldigt nöjda med deras arbete. Vi har höjd i vår budget för
            att kunna göra ytterligare insatser.
          </note>
          <note type="speaker">
            Anf. 144 TOMAS ENEROTH (s) replik:
          </note>
          <note>
            Herr talman! Först och främst satt jag i riksdagen när vi fick
            städa upp efter den förra borgerliga regeringen. Jag kom in 1994
            och var med om att konstruera utgiftstaken. Jag konstaterar att
            det skulle behövas en ordentlig folkbildningskurs inom nuvarande
            Centerpartiet för att förstå både det ramverket och hur det fungerar
            i kammaren. Det är uppenbart efter att ha hört både Tiefensee
            och Maud Olofsson i dagens debatt.
          </note>
          <note>
            När det sedan gäller insatser log jag eftersom jag konstaterar
            att det inte är så att fackliga företrädare, kommunföreträdare
            eller ens företagsföreträdare är nöjda med den likgiltighet regeringen
            uppvisar. Man tillsätter samordningsmän, gott så! Men man uppvisar
            ju inga resurser.
          </note>
          <note>
            Vad är det som händer när varslen kommer och man inte har beredskap
            för 10 000 varsel? Jo, först börjar man omfördela inom Arbetsmarknadsverkets
            område och lyckas få fram 1 ½ miljard som ska tas från andra delar
            av arbetsmarknaden. Sedan börjar man omfördela utbildningsplatser.
            Men inte en enda ny krona aviseras.
          </note>
          <note>
            Det intressanta var att höra Roger Tiefensee som nu i sista ansatsen
            säger: Vi har höjd i vår budget för ytterligare insatser. Så har
            inte Anders Borg sagt. Så har inte Littorin sagt. Är det så att
            ni nu börjar inse att ni har låst fast en budget som inte klarar
            av verkligheten?
          </note>
          <note type="speaker">
            Anf. 145 ROGER TIEFENSEE (c) replik:
          </note>
          <note>
            Herr talman! Jag vet inte hur noga Tomas Eneroth har lyssnat
            på Anders Borg och Sven Otto Littorin, men just det som jag säger
            står i budgeten. Vi har en reformbudget. Vi investerar 32 miljarder
            tack vare att vi har ordning och reda i statens finanser. Men
            det finns beredskap för att göra ytterligare saker, just för att
            vi har bra marginaler i statens finanser. Samordningsmännens uppgift
            är ju att bland annat samordna de resurserna.
          </note>
          <note>
            Jag tycker att Tomas Eneroth lite lättvindigt bara slätar över
            att 1 ½ miljard har frigjorts i Arbetsförmedlingens budget. Det
            är väl bra att de används där de gör bäst nytta. När det finns
            14 000 lediga platser på universitet och högskolor kanske det
            inte är läge att föreslå ytterligare tomma platser utan just omfördela
            dem till de regioner där de behövs bäst.
          </note>
          <note>
            Jag tycker att samordningsmännen gör ett väldigt bra jobb. Det
            är bland annat Vänsterpartiets tidigare ekonomiska talesman som
            gör ett väldigt bra jobb. Jag har stor respekt för honom och hans
            arbete.
          </note>
          <note type="speaker">
            Anf. 146 MONICA GREEN (s) replik:
          </note>
          <note>
            Herr talman! Jag tycker att detta är väl magstarkt av en centerpartist
            som till och med har varit med under vår tid och hjälpt till att
            städa upp i den oreda som den förra borgerliga regeringen hade
            sett till att det blev. Det var bra gjort av Centern på den tiden.
            Då tog vi ett stort ansvar. Det gjorde Centern också, och det
            var bra. Att det nu har gått ut något slags talregel från Centern
            och Maud Olofssons tjänstemän att ni ska svartmåla Socialdemokraternas
            ekonomi tycker jag är väldigt magstarkt eftersom ni vet vilket
            hästjobb det var och hur vi byggde upp de stabila regler som nu
            finns, den ordning och reda som finns i ekonomin och den stabilitet
            som finns i finanserna.
          </note>
          <note>
            Sedan ska ni till och med försöka svartmåla oss med fel argument.
            Ni påstår att vi spräcker budgettaket. Det är ju inte ens satt
            än. Det är framlagt som ett förslag från er, och vi kommer att
            finna oss i det när ni har röstat igenom det. Men vi har naturligtvis
            både högre ambitioner och ett högre finansiellt sparande. Jag
            tycker att det är trist att Centern ska försöka svartmåla oss
            på det sättet.
          </note>
          <note type="speaker">
            Anf. 147 ROGER TIEFENSEE (c) replik:
          </note>
          <note>
            Herr talman! De är inte någon svartmålning. Det är ett torrt
            konstaterande, och jag är besviken över att jag behöver göra det.
          </note>
          <note>
            Jag är väldigt stolt över det saneringsarbete efter den förra
            ekonomiska krisen och fastighetsbubblan som vi gjorde tillsammans
            med Socialdemokraterna i början av 90-talet. Jag vet att arkitekterna
            bakom det också höjer på ögonbrynen över just socialdemokratins
            alltmer slapphänta syn på utgiftstaken.
          </note>
          <note>
            Om man först bestämmer vilka utgifter man ska ha och sedan sätter
            utgiftstaken därefter, vad är det för budgetrestriktion som det
            innebär? Det är bakvänt. Även om budgettaken inte är juridiskt
            bindande blir det väldigt konstigt. Vilken signal skickar man
            till marknaden, den marknad som nu befinner sig i stor oro, om
            man säger att det inte är så noga att följa budgettaken?
          </note>
          <note type="speaker">
            Anf. 148 MONICA GREEN (s) replik:
          </note>
          <note>
            Herr talman! Det blir bara värre och värre. Om nu Roger Tiefensee
            tycker att det är tråkigt att behöva ta upp den här kritiken behöver
            han inte göra det eftersom det inte ens är sant.
          </note>
          <note>
            Dessutom är det så att ni under förra mandatperioden hela tiden
            lade fram förslag om högre budgettak än vad vi gjorde. Dessutom
            hade alla fyra partierna olika budgettak. Om ni nu försöker påstå
            att det är något nytt påfund från Socialdemokraternas sida, att
            man har en annan ambition, så är det fullständigt fel. När vi
            har gått igenom budgetarna har vi sett att ni har haft andra förslag
            men att ni efter att beslutet har fattats har fått finna er i
            det beslut som riksdagen har fattat. Det kommer vi också att göra.
          </note>
          <note>
            Dessutom är det nu som ekonomin kommer att bli betydligt sämre.
            Bnp rasar, produktiviteten rasar och kommunernas ekonomi försämras
            dramatiskt. Det är under er tid detta sker.
          </note>
          <note type="speaker">
            Anf. 149 ROGER TIEFENSEE (c) replik:
          </note>
          <note>
            Herr talman! Uppenbarligen är det ömma tår jag kliver på. Det
            är väl det indignationen från Monica Green beror på.
          </note>
          <note>
            Det är sant, vi lade fram förslag om egna budgettak, men de var
            hela tiden lägre. Vi hade redan då en ökad restriktion. Vi tyckte
            att det var rätt att både sänka utgiftskvot och skattekvot. Det
            som händer när man gör det är att statens finanser blir mindre
            konjunkturkänsliga. Det är precis det vi ser resultatet av. När
            vi har mindre konjunkturkänsliga finanser, när vi har ordning
            och reda i statens finanser kan vi möta en lågkonjunktur med investeringar.
          </note>
          <note>
            Det som hände efter dotcom -krisen var att ni tvingades möta
            den lågkonjunkturen med besparingar. Det är skillnaden. Det är
            också den signal som ni skickar till finansmarknad, företag och
            hushåll. Ni är inte lika noggranna med det finanspolitiska ramverket
            och därför kommer inte ert alternativ att vara lika tryggt.
          </note>
          <note type="speaker">
            Anf. 150 JOHAN PEHRSON (fp):
          </note>
          <note>
            Herr talman! Jag ska höja talarstolen så får vi se om vi kan
            höja debattnivån lite här inne också.
          </note>
          <note>
            Det är skakigt på finansmarknaderna, och effekterna sprider sig.
            De når Europa och har naturligtvis också nått Sverige med stora
            konsekvenser för svenska banker, svenska finansinstitut och för
            svenska företag. Det kommer nu att få återverkningar på konjunkturen,
            och vi kommer att få ställa nya krav på strukturen.
          </note>
          <note>
            Obalanserna i den internationella världsekonomin är stora och
            krafterna enorma. Det är till och med så stort och kan blåsa så
            kallt att riksdagsledamoten Fredrick Federley måste sticka en
            halsduk för att klara den finansiella kyla som sveper in. Hoppas
            att den blir lång och räcker till många.
          </note>
          <note>
            Jag vill ändå börja mitt anförande med finanskrisen. Jag tycker
            att vi nu ser hur regeringen tillsammans med andra regeringar
            inom ramen för EU-samarbetet möter denna kris på ett väldigt klokt
            och mycket fokuserat sätt. Vi gör det långsiktigt. Vi ställer
            nya krav på Sverige framöver.
          </note>
          <note>
            Jag kan notera att Danmark i dag har annonserat att man ska ha
            en ny folkomröstning om den europeiska gemensamma valutan, euron.
            Island är på väg i båtar och till och med flygplan till Bryssel
            för att söka medlemskap. Det vore bra, tycker Folkpartiet liberalerna,
            om Sverige också på sikt kunde bli medlem i den gemensamma valutan.
            Det skulle vara stabilt för Sverige, bra för svenska medborgare
            och bra för svenska jobb.
          </note>
          <note>
            Vi kommer att få se en förändring där vi efter finanskrisen blir
            tydligare med vad som är verkligt värdeskapande. Jag vill understryka
            att finansmarknaderna har varit med och skapat mycket välstånd.
            Men när det går så långt, när instrumenten blir så krångliga att
            knappt någon kan förstå dem och ingen kan greppa var deras effekter
            kan sluta när konjunkturen vänder, som vi nu har sett, är det
            någonting som har blivit fel. Vi behöver få mer genomskinlighet
            efter denna finanskris.
          </note>
          <note>
            När det gäller strukturkrisen vill jag dock lyfta fram några
            saker som jag tycker är viktiga. Det är att svensk industri hela
            tiden möter nya utmaningar. Vi vet också att vi har en energiutmaning
            framöver som hänger ihop med en klimatutmaning. Vi vet att vi
            har en demografisk utmaning. Det här är strukturer som förändras,
            och vi måste möta dem. Då tycker jag att det är intressant, herr
            talman, att i den här debatten lyfta fram ämnet ekonomi.
          </note>
          <note>
            Vi fick för ett par timmar sedan färska siffror från OECD. Sverige
            är näst bäst i världen på att ta ut höga skatter. Jag som socialliberal
            och företrädare för Folkpartiet tycker att vi ska ha höga skatteintäkter,
            men Sven-Erik Österberg, en god socialdemokrat, sade nyss att
            det måste vara höga skatter för att få en bra välfärd. Detta är
            fel. Vi behöver ha höga skatteintäkter och en effektiv statsförvaltning
            för att ha en god välfärd. Det är inte så att höga skatter är
            lika med välfärd. En arbetande befolkning med människor som vill
            utbilda sig och ta risker, med entreprenörer som skapar välfärd,
            gör att vi får in skattepengar. Då kan vi skapa förutsättningar
            för en god välfärd för dem som behöver. Det är en viktig skillnad.
            Här har Socialdemokraterna mycket att göra.
          </note>
          <note>
            Betänk att vi befinner oss i en likviditetskris, att det är slut
            på pengar i våra banker, ingen vill låna till varandra. Då kommer
            Socialdemokraterna på snilledraget att återinföra förmögenhetsskatten.
            Vi bygger en nomenklaturamur runt Sverige för att isolera oss.
            Kapitalet ska inte flöda in utan flöda ut. Detta är milt sagt
            ekonomiskt konstigt.
          </note>
          <note>
            Vi har nu på gång en bred socialförsäkringsutredning för att
            se över våra trygghetssystem. Det är bra. Jag tillhör det parti
            som var med och uppfann svenska sociala försäkringar för att skapa
            trygghet, där vi tillsammans finansierar och delar på ansvaret.
            Det betyder inte att ersättningarna ska vara hur stora som helst
            eller kan utbetalas under hur lång tid som helst, men de ska vara
            goda och stabila. Vi satsar också på forskning.
          </note>
          <note>
            Avslutningsvis kommer jag in på konjunkturen. Jag vill påstå
            att Sverige i dag står väl rustat. Vi gör omfattande satsningar
            på infrastruktur. Jämför med de tolv år Socialdemokraterna regerade.
            Vi satsar på forskningen. Jämför med de tolv år Socialdemokraterna
            regerade. Vi ser till att det finns rejält med platser inom arbetsmarknadspolitiken.
            Det finns ännu ledig kapacitet. Vi kan komma att behöva skjuta
            till mer. Skillnaden mot Socialdemokraterna är att vi tror att
            när det är en god konjunktur drar man ned på arbetsmarknadspolitiken
            eftersom det finns andra jobb, och när det är dålig konjunktur
            ökar man den. Om man inte gör så utan hela tiden ökar de offentliga
            insatserna jobbar till slut alla människor på Ams. Då, mina vänner,
            blir det inte så mycket stark välfärd.
          </note>
          <note>
            Jag vill också annonsera och vara tydlig med att det finns saker
            vi kan komma att göra. Vi i Folkpartiet liberalerna vänder på
            alla stenar för att vara beredda att möta det som kan bli ännu
            tuffare. Jag tror att vi kan klara oss ganska bra internationellt
            sett i denna konjunkturkris vi kommer att hamna i, men vi är beredda
            att pröva allt från rotavdrag till förändrade och förstärkta ränteavdrag,
            höjda barnbidrag, sänkt skatt för alla pensionärer och att fundera
            på hur vi kan stödja likviditetstillgången i svenska företag.
            Det är saker som inte behöver ske här och nu, men vi för en diskussion
            om dem när vi förvaltar det mandat Folkpartiet fick tillsammans
            med de andra i alliansen att styra landet. Det innebär att hantera
            kriser.
          </note>
          <note>
            Vänner, åhörare, tv-tittare, halsduksstickare och kolleger! Fundera
            på hur Socialdemokraterna hanterade tidigare kriser. Den som undrar
            om de hanterade dem bra kan med fördel läsa Kjell-Olof Feldts
            bok om hur de hanterade den bubbla de skapade på 80-talet. Det
            är ord och inga visor över socialdemokratisk krishantering.
          </note>
          <note type="speaker">
            Anf. 151 TOMAS ENEROTH (s):
          </note>
          <note>
            Herr talman och ärade ledamöter av denna kammare, ni på läktaren
            och andra som eventuellt tittar på debatten! Temat i denna del
            av den allmänpolitiska debatten handlar om finansmarknader och
            statliga bolag. Jag fick en tanke när jag såg att Paul Krugman
            fick Nobelpriset. Det är intressant. Han är en progressiv ekonom
            som har varit tydlig i sin kritik av Bushs avregleringspolitik
            just när det gäller de finansiella marknaderna. Han har fått mycket
            kritik av nyliberala ekonomer, och nu sitter han där med Nobelpriset
            som ska delas ut i Sverige den 10 december. Dessutom konstaterar
            många att han faktiskt har fått rätt. Det var en alltför långtgående
            avregleringspolitik.
          </note>
          <note>
            Det är intressant att notera att George Bush började med skuldövertagande
            som modell men därefter nu har gått in och diskuterat att ta över
            ägarandelar. Det kanske blir de största förstatliganden av verksamhet
            i USA under lång tid. Det är intressant som betraktelse över hur
            framgångsrik nyliberalismen har varit i så fall.
          </note>
          <note>
            Jag vill ändå påpeka att det här inte är över ännu. Jag är nog
            lika glad som många andra att euroländerna har tagit initiativ
            för att lugna marknaden. Jag är glad över det engagemang som flera
            av Europas ledare har visat. Det har varit viktigt för att få
            en lugnande effekt på finansmarknaden, men det är inte över än.
          </note>
          <note>
            Det finns mycket som talar för att vi kan ha en fortsatt finansiell
            oro under lång tid framöver. Det är väl att Sveriges regering
            saktmodigt agerar och följer efter. Som vi noterade tidigare i
            replikskiftet tog det sin tid innan både Anders Borg och Mats
            Odell valde att inse att vi faktiskt har en kris i det finansiella
            systemet som kommer att påverka det svenska ekonomiska systemet.
            På motsvarande sätt har man ännu inte kommit till insikt om att
            vi faktiskt har en kris på den svenska arbetsmarknaden.
          </note>
          <note>
            I flera europeiska länder går man in med ett ökat statligt engagemang,
            och Island till och med förstatligar tre tror jag banker. Det
            är fascinerade att Sveriges regering den enda regeringen har ambitionen
            att göra sig av med den statliga banken, att minska det statliga
            ägandet, att minska det statliga inflytandet i bolåneinstitutet
            SBAB och i Nordea. Det torde vara en extrem uppfattning att regeringen
            i Sverige mitt under pågående finanskris fortfarande har uppfattningen
            att Nordea och SBAB ska säljas ut. Om Mats Odell hade varit här
            han har lämnat debatten hade det varit intressant att ta den diskussionen.
          </note>
          <note>
            Jag noterar att Anders Borg i senaste numret av Financial Times
            sade att det kan bli svårt att nu fullgöra åtagandena att sälja
            på grund av turbulensen på finansmarknaden. Det är kanske någon
            borgerlig debattör här som vill ge besked om Anders Borg därmed
            signalerar att det för närvarande inte är aktuellt att sälja Nordea
            eller SBAB.
          </note>
          <note>
            Grundfrågorna finns där: Är det viktigt att ha kvar utförsäljningsplanerna
            med tanke på den oro som finns? Ökar stabiliteten på den svenska
            finansmarknaden om man säljer SBAB och Nordea? Om vi tittar på
            ett annat perspektiv: Ökar konkurrensen om SBAB och Nordea säljs?
            Kommer vi som kunder eller konsumenter att ha någon nytta av ett
            ökat oligopol på bank- eller finansmarknaden? Det stora bekymret
            har varit frånvaron av aktörer. Här har SBAB varit en viktig aktör
            i och med att man har kunnat pressa bolåneräntorna på ett sätt
            som gör att andra aktörer tvingas följa efter.
          </note>
          <note>
            Det är frånvaron av statligt agerande som har varit ett bekymmer.
            Nu ser vi ett ökat engagemang i Europa och inte minst i USA.
          </note>
          <note>
            Jag oroar mig även för hur turbulensen på den finansiella marknaden
            påverkar den reala ekonomin. Någon av talarna jag tror att det
            var Roger Tiefensee uttryckte det på ett bra sätt. Vad är det
            som påverkar Lastvagnars försäljning? Jo, kapital krävs för att
            finansiera köp av lastbilar. Det klarar man inte av. Det är en
            annan typ av kris än den som Volvo PV har det ska gudarna veta
            men det är en tydlig kris som slår inom stora delar av svensk
            industrisektor. Det riskerar att skapa en situation där det blir
            frånvaro av investeringar. Om det är något vi behöver, inte minst
            i den konjunktur vi nu går in i, är det fortsatta investeringar
            i vårt land. Det här är i stora delar en likviditetskris, inte
            en soliditetskris. Här finns ändå resurser och möjligheter att
            göra viktiga investeringar för svensk industri.
          </note>
          <note>
            Här valde Riksbanken vid något tillfälle att lätta på förlåten
            och föra en diskussion om lånegarantier. Jag är den förste att
            säga att det vore en intressant möjlighet. Jag har noterat att
            det i samtalen om Volvos framtid har kommit upp den typen av diskussioner
            för att möjliggöra investeringar. Samtidigt måste vi alla vara
            medvetna om att här bör ändå ett fungerande banksystem vara det
            som ska sköta åtagandet. Det är den allra bästa lösningen, men
            just nu har vi en inte fungerande finansmarknad. Det vore intressant
            om det är någon borgerlig debattör här som är beredd att ta upp
            den handsken och föra ett resonemang om lånegarantier eller hur
            vi på annat sätt ska få fart på investeringarna i Sverige.
          </note>
          <note>
            När det gäller den andra delen av industrikrisen, att hantera
            människor som drabbas av varsel, att ge tydliga långsiktiga besked
            om forskningsinvesteringar för fordonsindustrin, att ge ordentliga
            verktyg för det näringspolitiska arbete som behöver göras i kommuner
            och regioner, har regeringen mycket att lära av de idéer som socialdemokratin
            och fackföreningsrörelsen har och av våra tidigare erfarenheter.
          </note>
          <note>
            Frånvaron av insatser är beklämmande. Det har sagts tidigare
            i den här debatten, och jag är helt övertygad om att även den
            regering vi har i landet i dag kommer att behöva revidera sin
            uppgift att det inte behövs några nya resurser. När 10 000 varsel
            kommer bara i september är det otvetydigt att vi kommer att behöva
            göra ytterligare insatser, både arbetsmarknadspolitiska och givetvis
            näringspolitiska. Här väntar vi fortfarande på besked från regeringen.
          </note>
          <note type="speaker">
            Anf. 152 FREDRICK FEDERLEY (c) replik:
          </note>
          <note>
            Herr talman! Det är med ganska stor förvåning som jag hör Tomas
            Eneroth med fascination prata om förstatligandet av banker på
            Island. Det är någonting som jag kan tolka på två olika sätt.
            Antingen gör Socialdemokraterna just nu en vänstersväng som vi
            inte har sett i svensk politik sedan SSU tvingade Socialdemokraterna
            att förstatliga apoteken. Eller också gör man en anpassning för
            att kunna få ihop ett oppositionsalternativ som också innefattar
            Vänsterpartiet.
          </note>
          <note>
            Ska jag tolka Tomas Eneroth som att det är Socialdemokraternas
            nya mening att staten ska använda sina resurser till att socialisera
            de banker som är fria i Sverige i dag?
          </note>
          <note>
            Det behövs också en nyansering av bilden. Vad är det som är själva
            grunden till den finanskris som vi ser? Är det fria ekonomier
            eller statliga regleringar och incitament från politiskt håll
            som i grunden och botten har lett till den överbelåning som finns?
            Jag tror att det är det senare.
          </note>
          <note type="speaker">
            Anf. 153 TOMAS ENEROTH (s) replik:
          </note>
          <note>
            Herr talman! Jag kan lugna Federley. Nej, det finns inga långsiktiga
            planer på att förstatliga banker. Jag ville bara ta Island som
            ett exempel på att staten tvingas gå in när krisen är där. I många
            europeiska länder och till och med i USA går staten nu in med
            stöd och engagemang. I det läget blir den svenska positionen att
            minska det statliga engagemanget något annorlunda.
          </note>
          <note>
            Vårt besked är tydligt. Vi tycker att man ska behålla det statliga
            inflytandet i Nordea. Vi tycker att man ska behålla SBAB. Det
            har varit till svensk fördel att ha ett ägande, inte bara kapitalmässigt.
            Detta är ju verksamheter som har ökat i värde, som har varit en
            bra placering av svenska egendomar och tillgångar. Det har inneburit
            att vi dessutom har fått avkastning på det kapitalet, och mycket
            bättre avkastning än den statsskuldlåneränta som det skulle bli
            om man säljer bankerna eller SBAB.
          </note>
          <note>
            Nej, där kan jag lugna Fredrick Federley. Det är ingen fara.
          </note>
          <note>
            Däremot delar jag inte alls uppfattningen att det är den statliga
            regleringen i USA som har lett till finanskrisen, snarare tvärtom.
            Det man nu pekar på är just frånvaron av regleringar som det stora
            bekymret. Det är väl det som Paul Krugman också pekar på väldigt
            tydligt.
          </note>
          <note>
            Det behövs insatser från samhället och politiken. Nyliberalismen
            har i den meningen fått sig en ordentlig knäck, och det välkomnar
            jag.
          </note>
          <note type="speaker">
            Anf. 154 FREDRICK FEDERLEY (c) replik:
          </note>
          <note>
            Herr talman! Det är få länder på denna planet som har så oerhört
            reglerade marknader som USA de facto har. Det må vara så att man
            i grunden har en marknadsliberal retorik, men det finns oerhört
            mycket regleringar på den här marknaden. Det var också en uttalad
            ambition från Bushadministrationen att försöka få bankerna till
            att låna ut pengar till människor som inte var kreditvärdiga,
            och detta har varit en viktig del i den finanskris som vi ser.
          </note>
          <note>
            Men det är också så, Tomas Eneroth, vilket Socialdemokraterna
            kanske kan erkänna, att de svenska bankerna i ett internationellt
            perspektiv har stått starka och fortfarande står starka, även
            om det är helt klart att vi inte är ur krisen och vi fortfarande
            ser utmaningar.
          </note>
          <note>
            Kan det vara ett minskat statligt inflytande i de svenska bankerna
            som har gjort att de är så pass starka som de är? I så fall är
            det en klar signal om att vi borde fortsätta i den riktningen
            och göra oss kvitt Nordea.
          </note>
          <note type="speaker">
            Anf. 155 TOMAS ENEROTH (s) replik:
          </note>
          <note>
            Herr talman! Det sista är nog en analys som Fredrick Federley
            är väldigt ensam om, möjligtvis med stöd av någon liberal tankesmedja.
            I övrigt inser alla att styrkan i Sverige just nu är stabila statsfinanser,
            ordning och reda i vår ekonomi. Vi har tack och lov också ett
            ramverk som jag var med och bidrog till i mitten av 90-talet när
            vi städade upp efter den förra borgerliga regeringen, såg till
            att vi har utgiftstak och ordning och reda i statens finanser.
            Det är det som ger oss en styrkeposition.
          </note>
          <note>
            Men styrkepositionen blir inte bättre om man avhänder sig ägandet
            i SBAB, med den risk det nu skulle vara om man gjorde en sådan
            försäljning på marknaden, eller för den delen sitt ägande i Nordea.
            Tvärtom kan det också vara en styrka att ha den garantin. Det
            är väl annars ett skäl till att många andra länder i Europa ser
            vikten av att ha ett statligt institutionellt ägande.
          </note>
          <note>
            Återigen: Det här är en kris för en del av dem som har förespråkat
            den helt fria marknaden. Vi konstaterar att politiken behövs för
            att korrigera. Min fråga, som jag hoppas att någon annan tar upp
            i en replik, är: Är det så att vi även på investeringssidan behöver
            ett ökat politiskt statligt engagemang? Marknaden borde kunna
            lösa detta, men vi behöver för de kommande åren ganska snabbt
            stora investeringar inom bostadssektorn, industrisektorn och andra
            delar av näringslivet.
          </note>
          <note type="speaker">
            Anf. 156 ROGER TIEFENSEE (c) replik:
          </note>
          <note>
            Herr talman! Tack, Tomas Eneroth, för konstaterandet att det
            inte är över ännu. Det är helt rätt. Det är svårt att veta var
            i ett krisförlopp vi befinner oss, och det ska man ha den största
            ödmjukhet inför.
          </note>
          <note>
            Därför är jag väldigt glad att man på EU-nivå nu har lyckats
            samla sig. Man kunde se nationella tendenser, där Tyskland ena
            dagen sade att det inte var några konstigheter och nästa dag beslutade
            om en väldigt stor höjning av insättningsgarantin. Det riskerade
            att bli ett förlopp mellan de europeiska länderna. Att man nu
            har ett gemensamt agerande är oerhört viktigt.
          </note>
          <note>
            När ni påstår att den svenska regeringen agerar saktfärdigt har
            ni nog inte riktigt förstått vad som har hänt bakom kulisserna.
            Där har Anders Borg och andra företrädare för den svenska regeringen
            på ett påtagligt sätt bidragit till det ramverk som nu håller
            på att snickras fram på EU-nivå.
          </note>
          <note>
            När det gäller SBAB och Nordea fanns ju Nordea på en säljlista
            redan under den socialdemokratiska regeringens tid.
          </note>
          <note type="speaker">
            Anf. 157 TOMAS ENEROTH (s) replik:
          </note>
          <note>
            Herr talman! Jag noterar att inte heller Roger Tiefensee tog
            bollen i fråga om hur vi ska kunna se till att garantera investeringar
            och finansiella lösningar för sådana. Det kanske får bli i ett
            annat forum.
          </note>
          <note>
            Roger Tiefensee delar uppenbarligen Mats Odells uppfattning att
            det fortfarande är aktuellt att sälja Nordea. Jag beklagar det,
            för i detta läge är det en helt felaktig åtgärd.
          </note>
          <note>
            Däremot delar jag uppfattningen att ett samordnat agerande är
            bra. Euroländernas agerande, som skedde utan svensk medverkan
            vid bordet eftersom Sverige inte ingår där, var en stark och viktig
            signal till marknaden.
          </note>
          <note>
            Jag tror att den erfarenhet vi har av bankkrisen i 90-talets
            början är att ett brett och samordnat agerande är det bästa, det
            vill säga att man också över blockgränserna vågade ta initiativ.
            Det är så med många stora och långsiktiga frågor att man borde
            våga sträcka ut handen, i stället för att själv säga att man klarar
            av det här ensidigt. Tänk om vi hade haft en regering som vågade
            vara regering för hela landet och inte bara för några få och som
            insåg detta: Med den industrikris och den finansiella kris vi
            har, låt oss sätta oss och göra gemensamma lösningar!
          </note>
          <note>
            Från socialdemokratins sida har vi vid sådana tillfällen varit
            väldigt aktiva och medverkat, under 90-talskrisen, och vi skulle
            naturligtvis göra det nu också för att både säkra det finansiella
            systemet och få säkrad tillväxt och fortsatt utveckling på svensk
            arbetsmarknad. Den här regeringen väljer de ensligas allé, och
            det kan jag bara beklaga.
          </note>
          <note type="speaker">
            Anf. 158 ROGER TIEFENSEE (c) replik:
          </note>
          <note>
            Herr talman! Det har kommit upp tidigare i debatten, och Mats
            Odell påpekade det, att i morgon kommer regeringen att föra en
            dialog med oppositionen just om innehållet i EU-uppgörelsen och
            hur man ser på att vi ska få en så bred uppslutning som möjligt
            i riksdagen. Jag tycker att det är bra. Det har också Thomas Östros
            varit glad åt, så jag tycker att Tomas Eneroth borde vara lika
            glad.
          </note>
          <note>
            När det gäller möjligheter för staten ser jag kanske hellre det
            som Riksbanken har flaggat om, att man kan vara beredd att gå
            in och underlätta för företag att få krediter. Vi vet inte, men
            det kan bli nödvändigt. Jag vet inte exakt hur upplägget skulle
            se ut, men den flaggningen är nog så viktig.
          </note>
          <note>
            Nordea och SBAB är två företag som vi har aviserat att vi ska
            sälja, men vi kommer inte att lägga ut dem på börsen i morgon
            dag, om Tomas Eneroth har trott det.
          </note>
          <note type="speaker">
            Anf. 159 TOMAS ENEROTH (s) replik:
          </note>
          <note>
            Herr talman! Tack för att ni varje fall inte i morgon dag lägger
            ut dem på börsen! Låt oss hoppas att den morgondagen sträcks ut
            under väldigt lång tid framöver. Det vore ett misstag att sälja
            dessa verksamheter.
          </note>
          <note>
            Jag har noterat mycket väl att regeringen nu ska informera. Man
            lägger ju en proposition på riksdagens bord, och det är väl bra
            att man pratar om den med oppositionen då det är en proposition
            som är viktig för att möta den oro som finns på de finansiella
            marknaderna.
          </note>
          <note>
            Jag vill ändå påminna om att det är över ett år sedan Pär Nuder,
            som då var vår finanspolitiske talesman, sade till regeringen:
            Bjud nu in oss till en diskussion och offentliggör siffrorna om
            vad som händer på finansmarknaderna så att vi kan föra ett ordentligt
            samtal om detta! Men Anders Borg var inte alls intresserad av
            detta. Så här i efterhand kan vi konstatera att det hade varit
            en mycket klok åtgärd från regeringen att då bjuda in oppositionen
            och lyssna på Pär Nuders sakkunskap.
          </note>
          <note>
            Nu lyssnar man förhoppningsvis på Thomas Östros sakkunskap framöver,
            för vi har ju en erfarenhet av vad som händer. Sverige, som är
            ett litet exportberoende land, är så oerhört ömtåligt. Man kan
            inte, likt Mats Odell, säga att det här inte kommer att skada
            Sverige. Vi vet att vi, som är ett litet, exportberoende land,
            blir oerhört skadade även när det är finansiell turbulens på andra
            sidan jordklotet. Alltså måste vi ha den beredskapen. Det är ett
            sent uppvaknande.
          </note>
          <note type="speaker">
            Anf. 160 ANNE-MARIE PÅLSSON (m):
          </note>
          <note>
            Herr talman! Vi lever i en spännande tid. Det har sagts förut
            här i dag, och jag instämmer i det. För oss här i kammaren är
            det som att följa ett historiskt unikt förlopp från första parkett.
            Till mina forskarkolleger i Lund sade jag: Lämna era vanliga forskaruppgifter
            och gå ut och titta vad som händer. Ni kommer inte att få fler
            tillfällen på mycket länge att följa den här typen av ekonomiska
            förlopp.
          </note>
          <note>
            När man nu befinner sig mitt i det mest turbulenta är det ganska
            förståeligt att man har anlagt ett ganska snävt perspektiv på
            krisen. Det handlar om att hitta syndabockarna. Vilka de är har
            vi fått höra flera gånger: Det är de giriga finansmatadorerna.
            Det är de slappa regelverken. Det är de vidlyftiga bonussystemen,
            och det är de obegripliga finansiella produkterna.
          </note>
          <note>
            Herr talman! Det är klart att girighet, belöningssystem, regelverk
            och svårbegripliga produkter har spelat en roll här. Men att de
            ensamma har bidragit till den kris vi ser nu tror jag inte ett
            ögonblick på. Det räcker helt enkelt inte som förklaring. Alla
            som har följt finansiella bubblors förlopp tidigare inser att
            det är något som saknas i den kritiken och i den analys som hitintills
            har gjorts. Det som saknas är en enkel men väldigt central företeelse,
            nämligen pengar.
          </note>
          <note>
            Det behövs pengar, massor av pengar, för att det ska bli en bubbla.
            Det behövs så mycket pengar att man skapar rejäla obalanser i
            det ekonomiska systemet. När dessa obalanser ska rättas till uppstår
            krisen.
          </note>
          <note>
            Det är ganska viktigt att ha detta klart för sig när man ska
            försöka få en uppfattning om vad som händer i dag. Låt oss lyfta
            blicken lite och lämna detta med girighet och se vad det är för
            obalanser som har byggts in i de ekonomiska systemen.
          </note>
          <note>
            Man behöver inte leta särskilt länge för att hitta de centrala
            marknaderna. Det är den kinesiska marknaden och den amerikanska
            marknaden. Amerika har under 2000-talet byggt upp mycket stora
            underskott både i sin externa handel och internt via sina budgetunderskott.
            Dessa underskott har varit möjliga att bygga upp därför att det
            har funnits länder som gärna har lånat ut, och det land jag främst
            tänker på är Kina. Kina har under samma period kunnat bygga upp
            så stora resurser att man i dag faktiskt svarar för världens största
            valutareserv.
          </note>
          <note>
            Då är vi inne på nästa moment i analyskedjan. Det är att regelverken
            eller bristen på regelverk inte främst är det som kännetecknar
            de finansiella marknaderna utan det som kännetecknar handelsmarknaderna.
            Det är relationen på den internationella handelsmarknaden som
            har varit bristfälligt reglerad.
          </note>
          <note>
            Kina blev medlem i WTO i början av 2000-talet och har sedan dess
            kunnat agera på denna marknad med en kraftigt undervärderad valuta.
            Genom denna felaktiga värdering har man kunnat skapa dessa överskott.
            Det har inte varit tyst. Man har klagat på detta framför allt
            från amerikanskt håll och sagt att det inte är rimligt att det
            kan gå till på det här viset, men mer än så har det inte varit.
            Att man från svensk sida har haft synpunkter på denna ordning
            har jag inte hört.
          </note>
          <note>
            Härifrån har vi sagt att det centrala med handel och globalisering
            har varit att vi tar bort tullmurar och sänker gränshindren. Det
            är oerhört viktigt, men för att den internationella handeln ska
            utvecklas på ett stabilt och sunt sätt måste det också finnas
            regler för hur länderna förhåller sig till varandra.
          </note>
          <note>
            Det vill säga att jag finner det uteslutet att vissa länder år
            efter år kan uppvisa mycket stora överskott samtidigt som andra
            länder år efter år kan ha samma stora underskott. Det är denna
            obalans som vi ser i dag, och det är den som vi ser ska rättas
            till. Då blir det turbulent och jobbigt.
          </note>
          <note>
            I den värld vi lever i, där alla marknader är sammanlänkade med
            varandra, inte bara de finansiella, kan man inte isolera krisfenomenet
            till den amerikanska marknaden, utan det spiller självklart över
            på alla andra internationella marknader.
          </note>
          <note>
            Herr talman! När vi diskuterar den finansiella krisen och vad
            vi ska göra inför framtiden för att slippa uppleva detta en gång
            till slippa att skattebetalare, småföretagare, pensionärer, arbetslösa,
            unga och gamla tvingas vara med och finansiera en vidlyftig utlåning
            måste vi också ha klart för oss vad vi ska titta på. Vad är det
            för regler vi ska skärpa?
          </note>
          <note>
            Man får gärna ta tag på de finansiella marknaderna, men jag vill
            också hävda att det nu är tid för att vi här i kammaren också
            funderar över hur vi ska reglera relationerna på handelsmarknaderna.
            Hur ska vi förhålla oss till varandra, vi länder som gärna vill
            delta i det internationella handelsutbytet och som vill ha en
            garanti för att detta utbyte ska utvecklas på ett stabilt sätt
            även framöver?
          </note>
          <note type="speaker">
            Anf. 161 EVA-LENA JANSSON (s):
          </note>
          <note>
            Herr talman! Jag tänkte ta tillfället i akt att prata om ett
            statligt bolag som ligger mig varmt om hjärtat, nämligen Posten.
            Den 1 april i år kallades till en presskonferens där näringsminister
            Maud Olofsson presenterade en avsiktsförklaring om en fusion mellan
            den svenska och den danska Posten. Jag ska villigt erkänna att
            jag trodde att det var ett riktigt aprilskämt. Så var dock inte
            fallet.
          </note>
          <note>
            Vad Maud Olofsson däremot missade att berätta på presskonferensen
            var att den kommande fusionen också är ett första steg i att privatisera
            Posten. Den tredje största ägaren i den svensk-danska Posten kommer
            förmodligen att bli riskkapitalbolaget CVC, en ägare som den svenska
            Posten får på köpet eftersom danska staten tidigare har sålt 22
            procent av den danska Posten. CVC:s ägande av danska Posten är
            dock kortsiktigt, och riskkapitalbolaget vill sälja inom fem år.
            Trots att CVC kommer att bli den minsta ägaren driver den borgerliga
            regeringen en framtida börsnotering av Posten, något som vi socialdemokrater
            har motsatt oss.
          </note>
          <note>
            Posten är en viktig del av infrastrukturen i vårt land. Därför
            är det viktigt att staten också i fortsättningen är en aktiv ägare
            av bolaget. Men regeringens agerande är mer i linje med den nyliberala
            tanken att privat ägande är bättre än att äga gemensamt. Det är
            en ståndpunkt som inte delas av svenska folket. Enligt en opinionsundersökning
            som har gjorts av fackförbundet Seko vill 61 procent av svenskarna
            att staten behåller Posten. I mitten av juni gav ändå den borgerliga
            majoriteten klartecken till regeringen att minska statens ägande
            i den svenska Posten till 34 procent.
          </note>
          <note>
            Nu har det gått sex månader sedan avsiktsförklaringen, och de
            glada miner som visades upp i april har förbytts i veckade pannor.
            Den 27 juni kom det överraskande beskedet att Postens vd hade
            fått sparken med omedelbar verkan då det enligt styrelsens ordförande
            inte fanns förtroende för vd:n. Om det fanns andra orsaker vet
            jag inte, men Erik Olsson sade själv om sin framtid: En sak är
            dock säker, jag kommer att vara noggrann med vem som är ägare
            i det bolag jag i framtiden kommer att arbeta i.
          </note>
          <note>
            Vem som nu ska bli vd i den svensk-danska Posten återstår att
            se. Enligt Postens styrelseordförande går det trögt med att rekrytera
            en ny styrelseordförande.
          </note>
          <note>
            Den svenska Postens omsättning på 30 miljarder kronor är dubbelt
            så hög som den hos Post Danmark. Fjolårsvinsten på 1,6 miljarder
            var även den dubbelt så hög. Själva affären innebär att svenska
            staten kommer att få 58,2 procent av aktierna i det gemensamma
            bolaget, och danska staten och riskkapitalbolaget får 38 procent.
            Själva röstandelarna ska delas lika mellan svenska och danska
            staten.
          </note>
          <note>
            Nutek konstaterar i sitt remissvar på regeringens proposition
            att det här är en dålig affär för svenska staten. Jag hade gärna
            hört varför regeringens egen utförsäljningsgeneral, Mats Odell,
            anser att svenska staten ska göra en så dålig affär, men han valde
            att inte vara kvar i kammaren under hela debatten, vilket jag
            bara kan beklaga.
          </note>
          <note>
            Trots regeringens tidsplan en optimistisk sådan är aktieägaravtalet
            fortfarande inte klart, trots sex månaders förhandlingar.
          </note>
          <note>
            Det aktieägaravtal som finns mellan Post Danmark och CVC ger
            riskkapitalbolaget rätt att köpa aktiemajoriteten i Post Danmark
            före 2011, vilket betyder att danska staten får äga högst 47 procent.
            Annars måste CVC köpas ut.
          </note>
          <note>
            Kan någon borgare här nu redogöra för om Posten måste börsintroduceras
            eller inte och vad det i så fall kostar för svenska staten att
            avstå?
          </note>
          <note>
            Varför fick riksdagen inför beslutet i våras inte veta att börsintroduktionen
            var oundviklig? Vem ska nu bli vd i den svensk-danska Posten?
            Enligt aktieägaravtalet skulle det vara en svensk. Men sedan Erik
            Olsson sparkades i våras är det oklart om det kan bli så. Klart
            är i alla fall att den danske miljardären och företagsledaren
            Fritz Schur ska bli styrelseordförande i den styrelse som ännu
            inte är utsedd för den svensk-danska postkoncernen.
          </note>
          <note>
            Är det en desperation från de borgerliga riksdagsledamöternas
            och regeringens sida när det gäller att genomföra en privatisering
            som gör att de är beredda att gå med på vad som helst för att
            driva igenom affären? Finns det någon borgerlig ledamot i den
            här kammaren som kan förklara varför man vill göra en så dålig
            affär för svenska staten? Jag skulle vara jätteglad om jag kunde
            få svar på det.
          </note>
          <note type="speaker">
            Anf. 162 FREDRICK FEDERLEY (c) replik:
          </note>
          <note>
            Herr talman! Det är med förvåning som jag hör Eva-Lena Jansson
            gå emot fackförbundet SEKO Postens uppfattning om den här affären,
            som har sagt att man ser det här som en bra affär för att den
            är långsiktig och trygg. Jag undrar om det är Socialdemokraternas
            uppfattning att fackförbundet gör en felaktig bedömning eller
            om det är någonting nytt som har hänt inom socialdemokratin som
            gör att man vänder sig mot facket och de anställda på det här
            sättet.
          </note>
          <note type="speaker">
            Anf. 163 EVA-LENA JANSSON (s) replik:
          </note>
          <note>
            Herr talman! Som jag trodde att de flesta kände till har SEKO
            och Socialdemokraterna samma uppfattning, att fusionen är bra.
            Det är bra att vi har en fusion mellan den svenska Posten och
            den danska Posten. Vi är också helt överens om att vi inte vill
            ha någon privatisering och börsintroduktion av Posten.
          </note>
          <note>
            Det är mycket tydligt. SEKO har skrivit det. Socialdemokraterna
            har skrivit det i sin reservation. En framtida fusion har vi ingenting
            emot, men just privatiseringen och börsintroduktionen är vi motståndare
            till. Det hoppas jag att Fredrick Federley nu också känner till.
          </note>
          <note type="speaker">
            Anf. 164 FREDRICK FEDERLEY (c) replik:
          </note>
          <note>
            Herr talman! Min tolkning av Eva-Lena Janssons svar måste då
            vara att fackförbundet i fråga ser detta som en handling för trygghet
            och för långsiktighet, medan Socialdemokraterna bedömer att den
            affären absolut inte skapar den tryggheten.
          </note>
          <note>
            Men det skulle också vara intressant att höra på vilka punkter,
            konkret, du är rädd för att se en privatisering av Posten, om
            det nu är vad vi får se framöver, och en börsintroduktion.
          </note>
          <note>
            Har det varit till ogagn för människor när vi har avreglerat
            telemarknaden, till exempel? Människor har kunnat få lägre elpriser,
            ett större utbud, fler tjänster att tillgå via telenätet, till
            exempel.
          </note>
          <note type="speaker">
            Anf. 165 EVA-LENA JANSSON (s) replik:
          </note>
          <note>
            Herr talman! Precis som jag sade i inledningen av mitt anförande
            anser vi socialdemokrater att Posten är en viktig del av infrastrukturen.
            Vi anser också att det bör vara i statlig ägo. Det är en uppfattning
            som vi delar med SEKO.
          </note>
          <note>
            Eftersom vi har haft en reservation i den frågan och vi dessutom
            har röstat om det tycker jag att kammarens ledamöter borde känna
            till den reservationen.
          </note>
          <note type="speaker">
            Anf. 166 ELIZA ROSZKOWSKA ÖBERG (m):
          </note>
          <note>
            Herr talman! Det finns uppdateringar att hämta. Antivirusprogrammet
            måste uppdateras. Känner ni igen dessa meddelanden? Våra datorer
            uppdateras dagligen. Utvecklingen går framåt. Den statliga förvaltningen
            måste också uppdateras. Detta kan göras genom utveckling av e-förvaltning.
          </note>
          <note>
            Vad är e-förvaltning? E-förvaltning definieras inom EU som verksamhetsutveckling
            i offentlig förvaltning som drar nytta av informations- och kommunikationsteknik
            kombinerad med organisatoriska förändringar och nya kompetenser.
            Detta innebär att användning av ny teknik inte bara gäller tillgängligheten
            via Internet utan även användning av bättre elektronisk utrustning,
            nya programvaror, nya system, som till exempel ärendehanteringssystem.
          </note>
          <note>
            Det finns många villkor som måste uppfyllas för att e-förvaltningen
            ska anses vara effektiv och nyttig. Den viktigaste förutsättningen
            är att förvaltningen skapas för människor. Därmed måste den vara
            så enkel som möjligt för så många som möjligt.
          </note>
          <note>
            Vårt mål är att Sverige ska ha världens enklaste förvaltning
            år 2010. Människor måste ha tillit till tekniken och förtroende
            för myndigheternas digitala kompetens. Kommunikationsnäten måste
            vara robusta, och myndigheterna måste bli bättre på informationssäkerhet.
            Samtidigt är det viktigt med öppenhet och transparens från myndigheternas
            sida.
          </note>
          <note>
            Det är angeläget att utöka och utveckla e-förvaltningen. IT måste
            genomsyra myndigheternas verksamhet. Olika myndigheter, kommuner,
            landsting, aktörer i näringslivet och även regeringen måste ha
            samspel och IT-system som pratar med varandra. För att uppnå detta
            behöver vi samordna IT-standardiseringen. Dessutom måste vi bekämpa
            byråkrati, förenkla och effektivisera förvaltningen. Myndigheternas
            digitala kompetens och tillgänglighet måste öka.
          </note>
          <note>
            Eftersom lagar och regelverk i huvudsak skapades för pappersbaserad
            administration måste vi, enligt min uppfattning, utföra en översyn
            av gällande lagar och därefter uppdatera lagstiftningen. Nya sätt
            att kommunicera skapar nya utmaningar för den traditionella förvaltningen,
            till exempel när det gäller hanteringen av spam, cookies och andra
            temporära Internetfiler.
          </note>
          <note>
            Myndigheterna bör få nya möjligheter att hantera de stora mängder
            av spam som de får. Spam, alltså oönskad reklam som skickas via
            e-post, får inte raderas automatiskt, eftersom myndigheterna,
            enligt gällande lagstiftning, måste betrakta alla inkomna e-postmeddelanden
            som inkomna handlingar.
          </note>
          <note>
            Cookies och andra temporära Internetfiler som automatiskt sparas
            i datorn när man besöker olika webbsidor anses av Regeringsrätten
            som en hos myndigheten förvarad och allmän handling. Jag tycker
            att det är helt orimligt att skräpdatafiler som sparas automatiskt
            ska utgöra allmän handling.
          </note>
          <note>
            I framtiden ser jag en e-förvaltning som gynnas av öppna standarder
            och öppna system, och det är bra om myndigheter överväger möjligheten
            att införa dessa. Jag ser även e-röstning som ett komplement till
            vallokaler och poströstning. Jag ser ett Sverige som med hjälp
            av e-legitimation röstar i allmänna val via Internet.
          </note>
          <note>
            Herr talman! Regeringen har redan påbörjat ett aktivt arbete
            med att utveckla e-förvaltningen. Sedan i juli i år är till exempel
            e-faktura införd på i princip samtliga 220 myndigheter.
          </note>
          <note>
            På regeringens uppdrag analyserade Ekonomistyrningsverket vilka
            åtgärder som krävs inför ett genomförande av elektroniska inköp
            i staten. Regeringen föreslår att en e-upphandlingsplattform skapas.
          </note>
          <note>
            För att utvidga e-förvaltningen överlämnade regeringen under
            våren propositionen Utökat elektroniskt informationsutbyte , som
            möjliggör ett digitalt samarbete mellan myndigheter för att minska
            felaktiga utbetalningar från välfärdssystemen, öka myndigheternas
            effektivitet och förbättra servicen för människor.
          </note>
          <note>
            Det finns också en rad åtgärder som föreslås i budgetpropositionen.
            Som ett stabsstöd åt regeringen ska det bildas ett råd för strategisk
            kompetensförsörjning. Statskontoret får utökade resurser och dess
            roll stärks, speciellt när det gäller arbete med utredning och
            uppföljning av statlig förvaltning. Verva ska avvecklas i slutet
            av året, och en operativ e-delegation skapas med huvudsyfte att
            genomföra regeringens handlingsplan för e-förvaltning.
          </note>
          <note>
            Herr talman! Förvaltningen ska utgå från medborgarnas och företagarnas
            behov. Vi är på rätt väg mot en bättre e-förvaltning, men vi måste
            fortsätta att arbeta hårt för att implementera alla goda idéer.
          </note>
          <note>
            E-förvaltning bidrar till ökad e-demokrati och innebär att det
            offentliga Sverige blir mer tillgängligt för medborgarna tack
            vare ny teknik. Det ska vara så enkelt som möjligt för så många
            som möjligt.
          </note>
          <note type="speaker">
            Anf. 167 MONICA GREEN (s):
          </note>
          <note>
            Herr talman! Jag tänker tala om kommunernas försämrade ekonomi.
            Det behövs rättvisa i det här landet, inte orättvisa. Det behövs
            en rättvis fördelning, och det behövs en riktig jobbpolitik som
            klarar av även en lågkonjunktur.
          </note>
          <note>
            Det är glädjande att vi har haft en högkonjunktur, att det var
            153 000 nya jobb som tillkom under Socialdemokraternas senaste
            år vid regeringsmakten och att 80 000 nya jobb tillkom under förra
            året. Det var mycket tack vare den internationella högkonjunkturen,
            men det var också för att vi hade den ordning och reda i ekonomin
            som vi socialdemokrater hade arbetat fram.
          </note>
          <note>
            Nu står vi tyvärr mitt uppe i en ekonomisk kris, i en lågkonjunktur
            och en arbetslöshet som ser ut att öka upp till 7 procent nästa
            år. Detta leder till otrygghet för den enskilda individen och
            en försämrad ekonomi som i sin tur leder till en försämrad ekonomi
            för kommunerna, eftersom skatteintäkterna minskar. Det leder till
            försämrad service i kommunerna, ökade lån i kommunerna, och kommuner
            och landsting tvingas säga upp människor.
          </note>
          <note>
            Detta är förödande. Tyvärr har den borgerliga regeringen inte
            sett något av detta och inte haft några åtgärder att ta till för
            kommunernas försämrade ekonomi. Det har i stället varit helt tvärtom.
            När jag hade ställt en interpellation till Mats Odell bara för
            en månad sedan hade han ingen aning om att kommunerna skulle kunna
            få sämre ekonomi. Det är dessutom så att statsbidragen till kommunerna
            är frysta.
          </note>
          <note>
            Redan innan finanskrisens utbrott skrev SKL, det vill säga Sveriges
            Kommuner och Landsting, i sin ekonomirapport att resultatet kommer
            att försämras, och försvagningen kommer att fortsätta de kommande
            åren. Det är en konsekvens av att de reella intäkterna inte räcker
            till. Intäkterna hålls tillbaka av att det generella statsbidraget
            är nominellt oförändrat, det vill säga krymper rejält. Så skriver
            SKL i sin prognos innan den här finanskrisen som vi just nu är
            inne i.
          </note>
          <note>
            Vad skriver man nu? Nu är det än mer alarmerande siffror från
            kommuner och landsting. Det som händer nu på finansmarknaden bidrar
            till att konjunkturavmattningen blir ännu djupare och att arbetslösheten
            blir än högre än vad vi tidigare kunnat förutspå, säger Sveriges
            Kommuner och Landsting. Sysselsättningen kommer att falla ännu
            mer nästa år och vänder inte uppåt förrän 2010, det vill säga
            valåret. Den svagare arbetsmarknadssituationen har tvingat kommuner
            och landsting att nu revidera sina budgetar, och det kommer att
            bli nedskärningar.
          </note>
          <note>
            Detta svarar inte den borgerliga regeringen upp mot. Dels kommer
            klyftorna mellan rika och fattiga kommuner att öka än mer, dels
            kommer servicen att försämras. Det kommer att innebära att människor
            får ställas på bar backe.
          </note>
          <note>
            Varför blir det så dålig ekonomi för kommunerna nu? Det ena är
            de minskade skatteintäkterna som blir en följd av att arbetslösheten
            ökar så dramatiskt. Det andra är att 57 procent av landets kommuner
            nu aviserar att man får högre socialbidragskostnader. Det tredje
            är den galopperande inflationen.
          </note>
          <note>
            Vi har inte haft så här hög inflation sedan vi hade borgerlig
            regering senast. Det fördyrar också för kommunerna, eftersom de
            ska göra matinköp till skolbespisningarna, besöka de äldre i hemmen
            och ha en god service till kommuninvånarna. Allt detta har blivit
            fördyrat på grund av inflationen. Det finns en lång rad anledningar
            till att kommunernas ekonomi nu så dramatiskt försämras.
          </note>
          <note>
            Jag beklagar att den borgerliga regeringen inte i tid kan se
            sådana här orosmoln. Det är kanske för att man har så dålig erfarenhet
            av att styra ett land eller så vill man inte se problemen. Det
            kan vara så att man vill ha ökade skillnader.
          </note>
          <note>
            Vi vet att den borgerliga regeringen vill ha skillnader mellan
            människor. Det gick man till val på. Det ska vara större skillnad
            mellan dem som är sjuka och dem som är friska, och det ska vara
            större skillnad mellan dem som har ett arbete och dem som inte
            har ett arbete.
          </note>
          <note>
            Vad man inte sade i valet var att det också skulle vara större
            skillnad mellan dem som har ett arbete och dem som har gått i
            pension. Det sade man inte i valet, men det blev en följd av att
            det skulle vara större skillnad.
          </note>
          <note>
            Vi satsar på kommunerna. Vi satsar 12 miljarder mer än vad den
            moderatledda regeringen gör på kommunerna och landstingen. Det
            gör vi genom kvalitet i skolan. Vi satsar på sjukvården, vi satsar
            på den allmänna förskolan, på komvux, på Klimp, det vill säga
            klimatinvesteringsprogram, och på lärlingsutbildningar.
          </note>
          <note>
            Vi ser problemen i tid. Vi vill sätta in åtgärder i tid. Vi vill
            möta framtiden modernt och smart. Vi vill inte backa in i den
            helt förvånat som den borgerliga regeringen gör.
          </note>
          <note type="speaker">
            Anf. 168 ROGER TIEFENSEE (c) replik:
          </note>
          <note>
            Fru talman! Jag tackar Monica Green för ett väldigt engagerat
            anförande om kommunernas ekonomi. Det som gör mig lite bekymrad
            när det gäller Monica Greens anförande är att hon inte ser det
            som regeringen gör med till exempel arbetsgivaravgiftssänkningen,
            där 3 miljarder kommer kommunsektorn till del. Hon ser inte de
            resursförstärkningar vi gör när det gäller förlängningen av vårdgarantin
            och en ny miljard till att minska köerna i vården.
          </note>
          <note>
            Monica Green verkar och det gör mig bekymrad inte se vad effekten
            av den egna politiken blir. När ni återförstatligar fastighetsskatten
            går kommunerna miste om 2 miljarder per år i den indexeringsuppräkning
            som ligger i det. När ni tar bort de sänkta arbetsgivaravgifterna
            för unga går kommunerna miste om 2 ½ miljard per år, eftersom
            kommuner också har unga anställda.
          </note>
          <note type="speaker">
            Anf. 169 MONICA GREEN (s) replik:
          </note>
          <note>
            Fru talman! Det är inte bara jag som inte ser vad ni satsar i
            kommunerna. Sveriges Kommuner och Landsting har under ett halvårs
            tid nu kommit med alarmerande rapporter om sin försämrade ekonomi.
            De är inte tillgodosedda av den borgerliga regeringens budget.
          </note>
          <note>
            Det jag framför här är inte min personliga åsikt, utan det är
            de samlade kommunernas och landstingens oro över hur verksamheterna
            ska fungera framöver. De är oroliga för att de kommer att tvingas
            att säga upp människor inom sjukvården. De är oroliga för att
            de inte kommer att kunna ha kvalitet i skolan. De är oroliga för
            att de inte kommer att ge en bra äldreomsorg för att de nu tvingas
            skära ned i sina budgetar.
          </note>
          <note>
            Jag framför det som samlade kommuner och landsting har framfört
            till oss, och jag är förvånad över att Roger Tiefensee inte har
            hört det.
          </note>
          <note type="speaker">
            Anf. 170 ROGER TIEFENSEE (c) replik:
          </note>
          <note>
            Fru talman! Vi har hört, och vi levererar också i budgeten, precis
            som jag sade. Det är sänkta arbetsgivaravgifter där kommunerna
            får 3 miljarder per år. Landstingen är särskilt ansträngda. Därför
            förstärker vi resurserna till vårdgarantin, och vi lägger ytterligare
            resurser när det gäller att korta köerna.
          </note>
          <note>
            Det Monica Green inte ser är att den socialdemokratiska alternativbudgeten
            skulle innebära mindre fria pengar, eftersom ni både tar bort
            arbetsgivaravgiftssänkningen för unga och förstatligar fastighetsskatten.
            Det innebär mindre fria pengar. Ni återför ju specialdestinerade
            bidrag. På vilket sätt stärker det kommunernas och landstingens
            ansträngda ekonomi?
          </note>
          <note type="speaker">
            Anf. 171 MONICA GREEN (s) replik:
          </note>
          <note>
            Fru talman! Det stärker mycket bra, eftersom vi ger 12 miljarder
            mer i ökade statsbidrag än vad den borgerliga regeringen gör.
            Vi vet att de riktade bidragen har varit väldigt effektiva. Vi
            kan se den satsning som gjordes på skolan och barnomsorgen när
            vi hade riktat stöd till de kommuner som anställde fler personer
            i skolan. De fick ett ökat statsbidrag. Då blev det också 6 000
            fler anställda i skolan, fler som kunde ta hand om både elever
            och förskolebarn.
          </note>
          <note>
            Nu när det riktade stödet är borta ökar barngruppernas storlek
            igen, både inom förskolan och i skolan. Färre vuxna ska alltså
            ta hand om fler barn. Än värre är det inom fritidshemmen där det
            är gigantiska grupper med väldigt få anställda.
          </note>
          <note>
            De riktade bidragen ger mycket bra resultat. Det är därför vi
            ger dem.
          </note>
          <note type="speaker">
            Anf. 172 FREDRICK FEDERLEY (c) replik:
          </note>
          <note>
            Fru talman! I en krissituation behöver man ibland lugna ned sig
            lite, ta några djupa andetag och fundera på hur situationen egentligen
            ser ut. Vi vet att arbetslösheten har sänkts under den borgerliga
            regeringens senaste två år, vilket har kommit kommunerna mycket
            till godo genom ökade skatteintäkter och fler nya jobb. Fler människor
            går från sjukskrivning till att faktiskt ha ett arbete, vilket
            ökar intäkterna.
          </note>
          <note>
            Jobbskatteavdraget har ökat köpkraften hos enskilda människor
            och därmed förbättrat för det lokala näringslivet. Vi sänker arbetsgivaravgifter,
            och på punkt efter punkt förstärker vi det som i slutänden blir
            kommunal ekonomi.
          </note>
          <note>
            Monica Green verkar däremot dra någon form av energi och kraft
            ur den kris som råder och målar upp en bild som ser mycket värre
            ut än vad det är. Regeringen har en handlingskraftig budget. Garanterat
            blir det en handlingskraftig budget också nästa år. Men redan
            nu, i första läget när det är ett varsel och ingen ännu har blivit
            arbetslös, går regeringen in med 150 000 kronor per varslad person
            för att matcha in personen så att han eller hon inte ska behöva
            bli arbetslös utan faktiskt få ett jobb så snart som möjligt.
          </note>
          <note type="speaker">
            Anf. 173 MONICA GREEN (s) replik:
          </note>
          <note>
            Fru talman! Jag vet inte vad Fredrick Federley menar när han
            säger att det bara är min egen åsikt. Jag sade i mitt förra inlägg
            att det är Sveriges Kommuner och Landsting som har uppfattningen
            att kommunernas ekonomi dramatiskt försämras. Och det är bra att
            jag framför det så att någon lyssnar på det eftersom ni tydligen
            inte har tagit kommuners och landstings alarmerande uppgifter
            på allvar.
          </note>
          <note>
            Vi ser till att kommunsektorn får mer pengar. Vi ser också till
            att köpkraften ökar, eftersom vi ökar barnbidraget. Vi hade höjt
            barnbidraget om vi hade fått styra. Vi höjer också studiebidraget.
            Det ökar också köpkraften.
          </note>
          <note>
            Jag håller med om att den borgerliga regeringen är handlingskraftig,
            men till vad då? Jo, till en mycket stor orättvisa i det här landet.
          </note>
          <note type="speaker">
            Anf. 174 FREDRICK FEDERLEY (c) replik:
          </note>
          <note>
            Fru talman! Det är också intressant att se hur långt den socialdemokratiska
            ingenjörskonsten sträcker sig. Kommuner och landsting säger att
            det finns orosmoln. Det är alltså inte så att helvetets gap har
            öppnat sig i dag, utan de säger att det finns orosmoln längre
            bort på himlen och dessa är alliansen beredd att tackla. Men utifrån
            denna prognos vet Socialdemokraterna redan nu hur man ska specialdestinera
            pengar till en viss barnomsorgsenhet för att lösa situationen.
          </note>
          <note>
            I alla lägen, och allra helst för mig som centerpartist, är det
            viktigt att stärka det kommunala självstyret och möjligheten att
            själv hantera sin ekonomi. Det handlar också om att stärka den
            lokala demokratin så att våra förtroendevalda i kommuner och regioner
            har möjligheten att driva en politik där. Riksdagen ska inte använda
            hårdare tyglar och exakt visa vad pengarna ska användas till,
            utan man måste skapa ett större utrymme i den kommunala ekonomin
            att göra de prioriteringar man behöver. Det ser ju så olika ut
            i Ystad och Kiruna.
          </note>
          <note>
            Ni vill rikta pengarna och sätta hårdare kedjor på kommunerna.
            Vi vill skapa en större frihet inom den egna budgeten.
          </note>
          <note type="speaker">
            Anf. 175 MONICA GREEN (s) replik:
          </note>
          <note>
            Fru talman! Det är inte större frihet att ge 12 miljarder mindre
            till kommuner och landsting. Det skapar i stället en väldigt stor
            oro bland de anställda i kommuner och landsting. Det skapar en
            försämrad service, och man ser också till att de sjuka inte får
            den vård de behöver. Landstingen säger nu att de är tvungna att
            säga upp personer. Att vi då ger 12 miljarder mer till kommun-
            och landstingssektorn tycker vi skapar större frihet än att de
            ska behöva säga upp personal och dra på sig större skulder.
          </note>
          <note>
            Det ska vara ett kommunalt självstyre om hur många man ska säga
            upp på grund av den sämre ekonomin då, eller? Vi tillför pengar,
            12 miljarder mer än vad den borgerliga regeringen gör. Det tycker
            vi ökar valfriheten.
          </note>
          <note type="speaker">
            Anf. 176 ANDREAS NORLÉN (m) replik:
          </note>
          <note>
            Fru talman! Socialdemokraterna vill höja statsbidraget till kommunerna
            med 12 miljarder. Socialdemokraterna vill ta bort alliansens sänkning
            av arbetsgivaravgifterna för unga vilket kostar 7,5 miljarder
            per år. Socialdemokraterna vill förstatliga fastighetsskatten
            till en kostnad av 6 miljarder. På vilket sätt gynnas kommunerna
            av att Socialdemokraterna ger 12 miljarder i ökade statsbidrag
            och sedan tar tillbaka 12 miljarder kronor?
          </note>
          <note type="speaker">
            Anf. 177 MONICA GREEN (s) replik:
          </note>
          <note>
            Fru talman! Andreas Norlén tycker att det jag talar om är ett
            slags nollsummespel. Det menar jag att det inte är eftersom vi
            också ser till att köpkraften ökar hos människorna genom att höja
            barnbidraget och studiebidraget. Vi ser också till att människor
            har en bättre ekonomisk trygghet.
          </note>
          <note>
            Vi satsar mer på kommunerna än vad den borgerliga regeringen
            gör, och om regeringen påstår att det är något slags nollsummespel
            håller jag inte med om det.
          </note>
          <note type="speaker">
            Anf. 178 ANDREAS NORLÉN (m) replik:
          </note>
          <note>
            Fru talman! Nu diskuterar vi statsbidragen och hur mycket staten
            ger till kommunerna. Det är det som är frågeställningen här. Monica
            Green talar om sina 12 miljarder per år, och jag upprepar därför
            min fråga. Ni vill ta bort sänkningen av arbetsgivaravgiften,
            vilket kostar kommunerna 7,5 miljarder. Indexuppräkningen av fastighetsskatten
            förstatligar ni det kostar kommunerna 6 miljarder under samma
            period.
          </note>
          <note>
            På vilket sätt gynnas kommunerna av att Socialdemokraterna ger
            12 miljarder i ökade statsbidrag och sedan tar tillbaka 12 miljarder
            kronor?
          </note>
          <note type="speaker">
            Anf. 179 MONICA GREEN (s) replik:
          </note>
          <note>
            Fru talman! Ska jag upprepa svaret en gång till? Jag delar nämligen
            inte analysen om att det är ett nollsummespel. Vi menar att vi
            tillför mer pengar till kommuner och landsting och att de skriker
            efter åtgärder nu. Hur intäkterna kommer att se ut framöver när
            det gäller kommunerna vet vi inte än, vare sig när det gäller
            fastighetsskatten eller arbetsgivaravgiften. Vi har däremot sagt
            att vi tar bort arbetsgivaravgiften helt för dem som anställer
            en ungdom som har varit arbetslös. Det tycker vi är ett mycket
            bättre sätt att rikta till just de personer som står längst bort
            från arbetsmarknaden.
          </note>
          <note>
            Vi menar alltså att vi satsar betydligt mer på kommuner och landsting
            och att vi vågar se problemen i tid och inte sticker huvudet i
            sanden som den borgerliga regeringen gör.
          </note>
          <note>
            Bostadspolitik
          </note>
          <note type="speaker">
            Anf. 180 JOHAN LÖFSTRAND (s):
          </note>
          <note>
            Fru talman! Den borgerliga regeringen har nu regerat Sverige
            i två år, och inom det bostadspolitiska området har det skett
            ett antal ganska stora förändringar. Man har tagit bort en del
            av de stimulanser som tidigare fanns för bostadsbyggande. Man
            har ändrat fastighetsskatteregler, och man håller på att diskutera
            att man ska se över hyressättningssystemet.
          </note>
          <note>
            Vi hade bostadsminister Mats Odell här i kammaren tidigare. Då
            diskuterade vi fastighetskris och finanskris. Jag ställde frågan
            till honom hur han tycker att man ska lösa problemen kring bostadsbyggandet,
            eller den brist på bostadsbyggande, som råder i dag. Jag fick
            inget svar, men vi kanske kan få svar av någon av mina borgerliga
            kolleger som är i kammaren nu.
          </note>
          <note>
            Den borgerliga bostadspolitiken, eller avsaknaden av en borgerlig
            bostadspolitik, anser jag har gett ett antal effekter. Den första
            effekten är att byggandet av hyresrätter dramatiskt har minskat
            under de senaste åren. Jämför man 2007 med 2006 har byggandet
            av hyresrätter minskat med över 60 procent. I Stockholmsområdet
            är det till och med så att det var tre fjärdedels mindre byggande
            år 2007 jämfört med 2006, om man ser på de siffror som finns.
            När vi tittar på 2008 ser vi även här att byggandet av hyresrätter
            sjunker dramatiskt, och jag tror att byggandet kommer att minska
            ännu mer efter den kris som vi nu befinner oss i.
          </note>
          <note>
            Vad är den borgerliga regeringens lösning på att bostadsbyggandet
            och framför allt byggandet av hyresrätter minskar så drastiskt?
            Jo, lösningen är ingenting. Det finns inga förslag på hur man
            ska stimulera byggandet. Bostadsbristen kommer att bestå.
          </note>
          <note>
            En annan del som vi diskuterade tidigare i dag var fastighetskrisen
            och krisen på kapitalmarknaden.
          </note>
          <note>
            Det finns ett annat område som också har påverkats mycket under
            de två senaste åren. Det handlar om de oerhört stora räntehöjningar
            som har varit. Dessa räntehöjningar kan regeringen slå ifrån sig
            och säga att man inte kan påverka. De styr Riksbanken som är helt
            fristående. Att vi har en fristående riksbank är bra, men den
            politik som har förts har faktiskt bidragit till att vi har fått
            högre räntor.
          </note>
          <note>
            Ni kan prata om skattesänkningar och åter skattesänkningar som
            har gett pengar till vanliga löntagare, men en barnfamilj med
            ett medelstort hus får i dagsläget betala upp till 2 000 kronor
            mer i månaden i höjda räntekostnader. Den borgerliga regeringen
            skulle behöva införa både ett fjärde, femte och sjätte skattesänkningspaket
            för att komma i närheten av att kompensera de ökade boendekostnader
            som den borgerliga politiken på detta område har medfört.
          </note>
          <note>
            Ett annat problematiskt område är arbetet med plan- och bygglagstiftningen.
            Lagstiftningen har utretts och setts över. Under den socialdemokratiska
            regeringstiden pågick det ett arbete i Regeringskansliet. När
            den borgerliga regeringen tog över sade man att detta var en fråga
            som skulle prioriteras och lösas och att det skulle göras snabbt.
            Det har nu gått två år. Under denna tid har vi inte sett tillstymmelse
            till förändring eller konkreta förslag på hur man skulle kunna
            förbättra plan- och bygglagstiftningen.
          </note>
          <note>
            Regeringen har kommit med två propositioner det är helt sant
            men båda dessa propositioner har i stort sett inte innehållit
            någonting alls. Den ena propositionen innehöll ett inriktningsbeslut
            så att man skulle kunna sluta käbbla mellan de borgerliga partierna
            i regeringen och dra i gång ett utredningsarbete för att förbättra
            plan- och bygglagstiftningen. Den andra propositionen innehöll
            ett förslag om att man skulle få bygga lite större friggebodar.
            Det gladde säkert vissa, men de stora problemen på plan- och byggsidan
            återstår. När kommer regeringen att lägga fram de efterlängtade
            förslag som det finns en bred majoritet för i riksdagen? När kommer
            dessa förslag? Varför prioriterar inte den borgerliga regeringen
            dessa delar?
          </note>
          <note>
            Vi socialdemokrater vill utveckla bostadspolitiken, inte avveckla
            den. Jag anser att bostadspolitik är ett mycket viktigt politikområde.
            Vi ska använda bostadspolitiken för att stimulera samhället och
            för att se till att motverka orättvisor och segregation. På så
            sätt skapar vi ett tryggare och bättre Sverige. För det behöver
            vi en aktiv bostadspolitik. Marknadskrafterna klarar det inte
            på egen hand.
          </note>
          <note type="speaker">
            Anf. 181 ANTI AVSAN (m) replik:
          </note>
          <note>
            Fru talman! Johan Löfstrand talar om socialdemokratisk bostadspolitik.
            I vilken mån Socialdemokraterna har avvecklat sin bostadspolitik
            eller inte får vi väl se beroende på vad Johan Löfstrand svarar.
          </note>
          <note>
            Vad som förvånar mig något är att Socialdemokraterna har inriktat
            sig på subventioner för att renovera miljonprogrammet. Man kallar
            det för en miljardsatsning för miljonprogrammet. Den satsningen
            består till två tredjedelar av andras pengar än statens. Man kan
            fråga sig hur man kan utlova det.
          </note>
          <note>
            Tidigare hade vi problem med nyproduktion för att man väntade
            på subventioner innan man nyproducerade. Tror inte Johan Löfstrand
            möjligen att det är så att risken finns att fastighetsägare i
            dag avstår från att renovera i väntan på att få statliga subventioner
            i stället?
          </note>
          <note type="speaker">
            Anf. 182 JOHAN LÖFSTRAND (s) replik:
          </note>
          <note>
            Fru talman! Anti Avsans argumentation innebär att han och den
            borgerliga regeringen är så övertygade om att de förlorar nästa
            val så att de räknar med att fastighetsägarna väntar med att renovera.
            Har den borgerliga regeringen så dåligt självförtroende och är
            så övertygad om att man kommer att förlora så att man argumenterar
            genom att säga att fastighetsägarna väntar med att renovera?
          </note>
          <note>
            Jag hoppas att Anti Avsan och Moderaterna är lite mer framåt
            i debatten och tror sig ha möjlighet att vinna nästa val också.
          </note>
          <note type="speaker">
            Anf. 183 ANTI AVSAN (m) replik:
          </note>
          <note>
            Fru talman! Jag noterar att Johan Löfstrand undviker att svara
            på frågan. Det är kanske just av rädsla för att inte vinna nästa
            val som man inte talar om vad man egentligen tänker göra. Det
            är ingen bra början att lova subventioner med i huvudsak andras
            pengar. Har ni förhandlat med näringslivet och kommunerna om att
            de ska tillskjuta 5 miljarder vardera till er opreciserade satsning
            under sexåtta år? Det riskerar samtidigt att medföra att fastighetsägare
            inte sköter sitt bestånd.
          </note>
          <note>
            Vi har i alla fall uppfattningen att det är viktigt att fastighetsägare
            sköter sitt bostadsbestånd. Det finns knappast skäl att införa
            nya subventioner, allra helst som ni själva i er budgetmotion
            trappar av de gamla subventionerna. De finns kvar i någon mån
            men trappas av successivt i ert förslag.
          </note>
          <note>
            Jag tror att Johan Löfstrand undviker att svara därför att om
            han gör det minskar förutsättningarna för Socialdemokraterna att
            vinna nästa val.
          </note>
          <note type="speaker">
            Anf. 184 JOHAN LÖFSTRAND (s) replik:
          </note>
          <note>
            Fru talman! Jag har en replik kvar, så jag kan svara nu. Jag
            tror att det behövs stimulanser. Jag tror att renoveringsbehovet
            är stort och att renoveringarna skulle ha behövt börja redan nu.
            Med de borttagna stimulanserna har bostadsbyggandet tyvärr i stort
            sett stoppats. Det produceras knappt några bostäder. Framför allt
            produceras det inga hyresrätter.
          </note>
          <note>
            När det gäller hur den framtida socialdemokratiska politiken
            kommer att se ut så tror jag att vi måste ha olika typer av stimulanser
            för att få både mer energieffektiva bostäder och bostäder som
            håller en hög standard. Jag är helt övertygad om att detta ansvar
            måste delas mellan olika parter. Jag tycker att staten ska ta
            sitt ansvar och kommunerna sitt. Jag är också helt övertygad om
            att de privata fastighetsägarna måste ta sitt.
          </note>
          <note type="speaker">
            Anf. 185 LARS TYSKLIND (fp) replik:
          </note>
          <note>
            Fru talman! Johan Löfstrand tar upp bostadspolitiken. Mitt intryck
            är att socialdemokratisk bostadspolitik över åren har varit att
            ha så stora utgifter som möjligt snarare än att ha en bostadspolitik
            som skapar långsiktiga spelregler som gör att bostadsmarknaden
            blir en fungerande marknad.
          </note>
          <note>
            Jag är kanske inte förvånad, men på något sätt känns det ändå
            som om socialdemokratin håller på att backa ur sin egen politik.
            Jag lägger märke till att räntebidragsavvecklingen tydligen är
            helt okej nu. Förra året tog man upp att den var alldeles för
            dramatisk.
          </note>
          <note>
            Ändå sitter man fast i att den enda vägen ur detta är att subventionera
            sig ut. Även Johan Löfstrand måste se att detta inte har varit
            något framgångsrecept. Det visar historien. Anti Avsan tog ju
            upp att byggare själva säger att de satt och väntade på nästa
            subvention innan de byggde vidare. Så var det.
          </note>
          <note type="speaker">
            Anf. 186 JOHAN LÖFSTRAND (s) replik:
          </note>
          <note>
            Fru talman! Jag håller delvis med Lars Tysklind. Jag tror att
            de subventioner som fanns tidigare slog lite fel i vissa avseenden.
            Jag är dock helt övertygad om att det behövs stimulanser framöver
            för nyproduktion, för att energieffektivisera de hus som finns
            och för att rusta upp miljonprogrammet. Jag är helt övertygad
            om att många kommunala och privata bostadsbolag i dag har råd
            och möjlighet att göra detta.
          </note>
          <note>
            Jag tror dock att vi skulle få en mycket högre bostadsstandard
            om vi såg till att skapa ett väl avvägt stimulansprogram som dels
            gör att fastighetsägarna bygger om sina hus till att bli energieffektiva,
            dels höjer standarden generellt på det svenska bostadsbeståndet.
          </note>
          <note type="speaker">
            Anf. 187 LARS TYSKLIND (fp) replik:
          </note>
          <note>
            Fru talman! Det kanske är en lätt underdrift att säga att det
            har varit något snedvridet. Byggandet har trots allt slutat med
            att man har byggt det som politikerna krävt och inte det som konsumenterna
            har efterfrågat. Det har vi många exempel på, men det har vi inte
            tid att ta upp här nu.
          </note>
          <note>
            Jag vill ta upp något om plan- och bygglagstiftningen. Det är
            ett resonemang som jag känner igen. Jag vet inte vad Johan Löfstrand
            tycker om det krav som man har haft från Socialdemokraterna att
            det är felaktigt att gå fram med delar av förslag som vi har gjort
            från alliansens sida. Det gör ju ändå att man kommer framåt i
            processen. Ert krav har ju varit att man ska lägga fram allt vid
            ett tillfälle. Jag skulle vara oerhört förvånad om det hade gått
            snabbare än två år.
          </note>
          <note>
            Beskrivningen av de propositioner som har lagts fram är inte
            riktig. Vi fick större friggebodar, men det var faktiskt en hel
            del andra regler också, bland annat en regel som är väldigt viktig
            för kommunerna, nämligen att man kan göra om översiktsplanen i
            delar och att man inte behöver göra om hela. Det är ett exempel.
          </note>
          <note type="speaker">
            Anf. 188 JOHAN LÖFSTRAND (s) replik:
          </note>
          <note>
            Fru talman! Under den tid då vi hade en socialdemokratisk regering
            byggdes det, men det kanske inte alltid byggdes helt rätt bostäder.
            Nu under den borgerliga majoritetens tid byggs det ingenting alls.
          </note>
          <note>
            Man får välja vilket av de två alternativen man vill ha. Jag
            tycker att det är bättre att det byggs, även om det kanske inte
            är precis rätt bostäder som byggs alla gångar.
          </note>
          <note>
            När det gäller PBL-lagstiftningen har vi i stort sett en enig
            riksdag bakom ett antal förslag. Den socialdemokratiska regeringen
            hann ju under några år börja jobba fram konkreta lösningar på
            detta. Den dåvarande borgerliga oppositionen var väldigt tydlig
            med att detta måste tas fram och man var kritisk mot att den socialdemokratiska
            regeringen inte gjorde något. Nu måste ni upp till bevis och se
            till att den borgerliga regeringen lägger fram konkreta förslag
            så att vi kan fatta beslut om dem här i kammaren. Vi väntar på
            det.
          </note>
          <note type="speaker">
            Anf. 189 ANDREAS NORLÉN (m) replik:
          </note>
          <note>
            Fru talman! Om man lyssnar på Johan Löfstrands svar till min
            kollega Anti Avsan kan man dra slutsatsen att skälet till att
            det inte nyproduceras någonting, som Johan Löfstrand beskriver
            det, är att det inte finns subventioner för renoveringar. Jag
            tycker kanske inte att den logiken är riktigt hållbar.
          </note>
          <note>
            Det låter som om det inte byggs något alls, om man lyssnar på
            Johan Löfstrand. Om man jämför sista kvartalet 2006 och perioden
            fram till första kvartalet 2008, alltså ett och ett halvt år efter
            valet, byggs det fler bostäder under den tidsperioden än under
            de ett och ett halvt år som föregick riksdagsvalet, alltså s-regeringens
            sista tid vid makten. Det byggs faktiskt nu också.
          </note>
          <note>
            Jag noterar att Johan Löfstrand som vanligt gör ett stort nummer
            av att socialdemokratisk bostadspolitik är en kraftfull satsning
            på investeringsstöd. Under de tre år som budgetpropositionen anger
            satsar man 1,35 miljarder. Före valet var sossarnas subventioner
            1,5 miljarder per år. Det är ju en ganska blygsam satsning som
            man gör väldigt mycket väsen av, eller hur Johan Löfstrand?
          </note>
          <note type="speaker">
            Anf. 190 JOHAN LÖFSTRAND (s) replik:
          </note>
          <note>
            Fru talman! Andreas Norlén vill gärna vrida och vända på ord
            man säger. Om man läser vår budgetproposition ser man att det
            finns pengar både för renovering och för nyproduktion.
          </note>
          <note>
            Det som Andreas Norlén tar upp när han lyfter fram olika siffror
            beror på hur man räknar.
          </note>
          <note>
            Jag har en fråga till Andreas Norlén. I mitten av 2010, det vill
            säga precis före valet, kan vi göra en utvärdering av hur den
            socialdemokratiska regeringens sista mandatperiod utföll i antalet
            byggda lägenheter och hur den borgerliga regeringens mandatperiod
            utföll. Kan Andreas Norlén lova att det under perioden januari
            20072010 kommer att byggas fler bostäder än vad det gjordes under
            samma period med socialdemokratiskt styre? Kan du lova det?
          </note>
          <note type="speaker">
            Anf. 191 ANDREAS NORLÉN (m) replik:
          </note>
          <note>
            Fru talman! Jag har inte för avsikt att framställa något sådant
            löfte. Inte heller tänker jag lova Johan Löfstrand att det kommer
            att produceras fler Volvobilar, brödrostar eller gardiner i Sverige
            under denna mandatperiod än under den föregående mandatperioden.
          </note>
          <note>
            Jag tror inte på planekonomi. Jag tror inte att vi politiker
            kan ange i en femårsplan att det ska produceras si eller så många
            bostäder. Däremot kan jag lova Johan Löfstrand att vi har ett
            väsentligt bättre företagsklimat när den här mandatperioden är
            till ända än vi hade när den började. Det innebär att det för
            alla typer av företag, inklusive bostadsföretagen, kommer att
            vara betydligt lättare att driva sin verksamhet.
          </note>
          <note>
            Jag kan också lova Johan Löfstrand att vi inte kommer att ha
            infört några investeringsstöd och andra subventioner som snedvrider
            marknaden och som gör att marknaden bygger bostäder som människor
            kanske inte efterfrågar. Jag kan lova Johan Löfstrand att vi har
            en sund bostadsmarknad där det byggs många bostäder. Det är jag
            helt övertygad om eftersom det byggs redan nu med den politik
            som vi för. Det kan väl inte Johan Löfstrand vara ledsen över.
          </note>
          <note type="speaker">
            Anf. 192 JOHAN LÖFSTRAND (s) replik:
          </note>
          <note>
            Fru talman! Om den borgerliga regeringen och den borgerliga majoriteten
            i riksdagen är så övertygad om att deras bostadspolitik eller
            avsaknad av bostadspolitik är så oerhört mycket bättre än den
            politik som fördes under den socialdemokratiska regeringstiden
            varför kan man då inte med lätthet avge ett sådant löfte och säga
            att det självklart kommer att byggas fler bostäder med den borgerliga
            regeringens politik? Det är väl inte speciellt svårt att avlägga
            ett sådant löfte om det nu är så att den borgerliga regeringens
            bostadspolitik är så oerhört framgångsrik.
          </note>
          <note>
            Andreas Norlén har ju inte möjlighet att svara på detta, men
            det finns väl bostadssubventioner kvar? Det finns faktiskt en
            ganska stor subvention till byggandet av äldrebostäder som jag
            i mångt och mycket anser vara permanentbostäder.
          </note>
          <note>
            Den borgerliga politiken haltar lite. Det finns faktiskt subventioner
            till vissa typer av bostäder. Där är det okej.
          </note>
          <note type="speaker">
            Anf. 193 FREDRICK FEDERLEY (c) replik:
          </note>
          <note>
            Fru talman! Jag kan börja med att försäkra Johan Löfstrand att
            den här regeringen ämnar sitta minst ett par mandatperioder till.
            Vårt självförtroende är starkt och vi ser av hanteringen av krisen
            att vi också kan hantera mycket svåra politiska situationer. Johan
            kanske inte ska förbereda sig alltför noga för att sitta i regeringsposition
            efter valet 2010.
          </note>
          <note>
            Jag har försökt att lyssna på vad Johan Löfstrand faktiskt säger
            om den socialdemokratiska politiken. De ord som skulle beskriva
            detta är att det är viktigt med en bostadspolitik. Den ska vara
            stimulerande. Den ska vara emot orättvisor och den ska vara aktiv.
          </note>
          <note>
            Vad innebär det över huvud taget? Det kanske är samma linje som
            ni följde innan vi äntligen fick överta makten och börja diskutera
            bostadspolitik på ett vettigt sätt. Ni har skapat köer som gör
            att om jag skulle ställa mig i kö här i Gamla stan skulle jag
            behöva ett anpassat äldreboende innan jag kommer åt ett förstahandskontrakt.
            På Kungsholmen har jag passerat en bra bit över medelåldern i
            denna riksdagskammare innan jag kommer åt en sådan lägenhet. Det
            kallar ni rättvisa. Det stänger ute och skapar en enklav innanför
            tullarna i storstäderna och gör det omöjligt för människor att
            komma hit. Är socialdemokraterna beredda att äntligen börja diskutera
            marknadshyror så att vi får väck de gamla brödköer från Sovjet
            som i dag finns på bostadsmarknaden i Sverige?
          </note>
          <note type="speaker">
            Anf. 194 JOHAN LÖFSTRAND (s) replik:
          </note>
          <note>
            Fru talman! Det är skönt att se att det finns lite självförtroende
            i kammaren.
          </note>
          <note>
            Det är ju bra att det finns subventioner till äldreboenden i
            alla fall så att du kan bygga ett sådant i Gamla stan.
          </note>
          <note>
            Jag har inga problem med att lyfta fram den socialdemokratiska
            politiken. Det finns ett antal områden som vi har sagt att vi
            måste jobba med. Vi måste se till att man rustar upp miljonprogrammen.
            Det finns oerhört stora brister i miljonprogramsområdena i dag.
            Vi måste se till att höja standarden och göra dem mer attraktiva.
          </note>
          <note>
            Vi måste se till att bostäderna blir mer energieffektiva och
            att energianvändandet minskar i de bostäder som finns i dag. Vi
            måste lägga mycket resurser och kunnande på att förbättra det.
          </note>
          <note>
            Vi måste också skapa en ny och framåtriktad samhällsplanering.
            Det handlar om att skapa en samhällsplanering som skapar förutsättningar
            för att ge alla människor möjlighet att vara delaktiga i samhället
            för att motverka orättvisor, för att motverka segregation och
            så vidare.
          </note>
          <note type="speaker">
            Anf. 195 FREDRICK FEDERLEY (c) replik:
          </note>
          <note>
            Fru talman! Det som i dag råder på bostadsmarknaden är kanske
            ett av de mest orättvisa system som vi över huvud taget har i
            Sverige.
          </note>
          <note>
            Det är fortfarande strikt reglerat vilket gör att den som kommer
            hit från ett annat land inte har någon möjlighet att komma åt
            ett förstahandskontrakt. Det handlar inte om vad du är beredd
            att betala för ditt boende utan om vilka kontakter du har som
            skapar möjligheten att bo.
          </note>
          <note>
            Jag hyser lite större tilltro till din kollega Carina Moberg
            när det gäller detta. Hon säger att det måste få kosta mer att
            välja ett centralt läge. Därmed skulle man också kunna få en bättre
            skjuts på byggandet på bostadsmarknaden och vi skulle komma ifrån
            det som börjar växa fram alltmer, nämligen att människor spar
            och sliter i många år för att bli kriminella genom att köpa svartkontrakt.
          </note>
          <note>
            Du nämner inte med ett enda ord hur vi ska kunna komma till rätta
            med detta problem som ni genom årtionden har varit med och skapat.
          </note>
          <note>
            Ni kallar detta för en social bostadspolitik, men den leder bara
            till social utslagning där den som inte har några kontakter eller
            pengar aldrig kan få ett förstahandskontrakt i ett attraktivt
            läge.
          </note>
          <note type="speaker">
            Anf. 196 JOHAN LÖFSTRAND (s) replik:
          </note>
          <note>
            Fru talman! Fredrick Federley talade i båda sina repliker om
            hur svårt det är att komma in på hyresmarknaden i Stockholm, och
            det är svårt. Men med en borgerlig ledning i Stockholm har det
            blivit ännu svårare. Ombildningarna i Stockholm går i rasande
            fart, även om det nyligen har sagts att man ska sluta med dessa
            ombildningar från hyresrätt till bostadsrätt. Men de ombildningar
            som redan har skett och som ligger i pipeline kommer att innebära
            att det kommer att vara ännu svårare för ungdomar och för andra
            grupper att ta sig in på hyresmarknaden i Stockholm eftersom det
            knappast kommer att finnas några hyresrätter kvar att bo i.
          </note>
          <note>
            När man talar om utlåsningseffekter tror jag att man ska vara
            medveten om vad som händer i Stockholm. Andelen hyreslägenheter
            i Stockholm kommer att minska drastiskt. Det kommer i mycket större
            utsträckning att påverka människors möjlighet att få en hyreslägenhet.
          </note>
          <note>
            Jag tror att man måste lösa detta genom att man ökar byggandet
            och ser till att bostadsområden i ytterområdena blir attraktiva.
          </note>
          <note type="speaker">
            Anf. 197 HANS WALLMARK (m) replik:
          </note>
          <note>
            Fru talman! Johan Löfstrand tyckte att det var bra att han såg
            självförtroende i kammaren. Vi som sitter här nere och ser upp
            mot talarstolen ser också självförtroende här i kammaren, dock
            kanske utan grund.
          </note>
          <note>
            Johan Löfstrand kan få göra skillnad i förhållande till sin partiledare.
            Han kan få ge ett svar.
          </note>
          <note>
            Johan Löfstrand gjorde en koppling mellan räntehöjningar och
            ett minskat utrymme som bland annat drabbar bostadssektorn. Han
            sade också att räntehöjningarna berodde på regeringen.
          </note>
          <note>
            Då är min fråga till Johan Löfstrand om han om ett halvår eller
            trekvarts år från samma talarstol också kommer att hylla regeringen
            om det blir räntesänkningar och om de internationella räntesänkningar
            som alla nu förutspår också kommer att slå in även på den svenska
            marknaden.
          </note>
          <note>
            Sedan tog han upp friggebodarna och gjorde möjligtvis narr av
            dem. Den tillåtna storleken på friggebodarna har ökat från 10
            till 15 kvadratmeter, alltså med 5 kvadratmeter eller 50 procent.
            Friheten är 50 procent större i alliansens Sverige än i Socialdemokraternas
            Sverige.
          </note>
          <note type="speaker">
            Anf. 198 JOHAN LÖFSTRAND (s) replik:
          </note>
          <note>
            Fru talman! Jag ska börja med att tala om friggebodarna. Självklart
            tror jag att det av väldigt många har tagits emot som positivt
            att man får bygga större friggebodar. Men de stora problemen inom
            plan- och bygglagstiftningen finns fortfarande kvar, och de har
            man inte ens brytt sig om att ta tag i, utan man har prioriterat
            frågan om fem kvadratmeter större friggebodar.
          </note>
          <note>
            När det gäller räntehöjningarna var det flera aktörer på finansmarknaden
            som faktiskt pekade på att de väldigt stora skattesänkningar som
            gjordes i början av mandatperioden skulle påverka inflationen
            och räntan. Det har mycket riktigt skett.
          </note>
          <note>
            Sedan är jag helt övertygad om att räntan kommer att gå ned.
            Jag tror faktiskt att Anders Borg har insett att det är oerhört
            problematiskt och inte hållbart att driva en så expansiv politik
            att både räntan och inflationen har skjutit i höjden. Vi ser ett
            antal åtgärder i denna budgetproposition.
          </note>
          <note type="speaker">
            Anf. 199 HANS WALLMARK (m) replik:
          </note>
          <note>
            Fru talman! Det är väl bra att vi kan enas om att friheten är
            50 procent större i alliansens Sverige än i Socialdemokraternas
            Sverige. Då kan vi kanske också förena oss i förhoppningen om
            att nya förslag till regelförenklingar som kommer på plan- och
            byggområdet också leder till en större frihet i alliansens Sverige
            än i Socialdemokraternas Sverige.
          </note>
          <note>
            Det som Johan Löfstrand sedan säger är intressant. Han säger
            att räntehöjningarna berodde på alliansregeringen. Av det skälet
            får man dra slutsatsen att även kommande räntesänkningar delvis
            beror på regeringen.
          </note>
          <note>
            Sedan säger Johan Löfstrand en felaktig sak. Han säger att regeringen
            har ändrat politik. Så är inte fallet. Ta till exempel det föreliggande
            budgetförslaget där det tredje steget av jobbskatteavdraget finns.
            Det första och andra steget av jobbskatteavdraget har Socialdemokraterna
            accepterat, men de står lite tvivlande till det tredje steget.
            Det innebär att med kommande räntesänkningar och med det tredje
            steget av jobbskatteavdraget kommer vanliga medborgare dagbarnvårdare,
            förskollärare, sjuksköterskor och poliser att få mer pengar i
            handen, vilket också kommer att gynna bostadssektorn.
          </note>
          <note type="speaker">
            Anf. 200 JOHAN LÖFSTRAND (s) replik:
          </note>
          <note>
            Fru talman! Jag hoppas att vi kommer att kunna vara helt eniga
            om den proposition om plan- och bygglagen som förhoppningsvis
            kommer att läggas fram för riksdagen innan denna mandatperiod
            är slut. Det finns åtminstone en stor enighet om de förslag som
            PBL-kommittén har lagt fram. Jag hoppas att det kommer att vara
            så även framgent.
          </note>
          <note>
            Den borgerliga regeringen får gärna ta åt sig äran av att räntan
            sänks. Man har ju varit så duktig när det gäller att ta åt sig
            äran av att till exempel arbetslösheten har sjunkit. Jag hoppas
            att regeringen även tar åt sig av kritiken nu när arbetslösheten
            kommer att stiga.
          </note>
          <note type="speaker">
            Anf. 201 EGON FRID (v):
          </note>
          <note>
            Fru talman! Vi behöver rädda hyresrätten och lyfta fram klimatperspektivet.
            Det är kris för hyresrätten. Efter att det statliga produktionsstödet
            till hyreslägenheter togs bort samtidigt som räntebidragen började
            avvecklas minskade antalet påbörjade byggen av hyresrätter dramatiskt.
            Byggandet av hyreslägenheter har minskat kraftigt med hela 66
            procent jämfört med första halvåret 2006. Då påbörjades 5 450
            hyreslägenheter mot 2 650 första halvåret 2007 och 1 770 hyreslägenheter
            första halvåret 2008.
          </note>
          <note>
            Bristen på hyresbostäder är fortsatt stor på många håll. Hyreslägenheternas
            andel av alla påbörjade byggen av lägenheter i flerbostadshus
            bostadsrätt och hyresrätt har minskat från 52 procent första halvåret
            2006 till 41 procent första halvåret 2007 och 29 procent första
            halvåret 2008. I de tre storstadskommunerna är byggandet av hyreslägenheter
            extremt lågt. I Stockholm påbörjades högt räknat 180 nya hyreslägenheter
            första halvåret 2008, knappt 100 i Göteborg och i Malmö bara omkring
            30. Totalt har bostadsbyggandet småhus, bostadsrätter och hyresrätter
            minskat med 28 procent sedan 2006.
          </note>
          <note>
            Samhället måste bära det övergripande ansvaret för att trygga
            bostadsförsörjningen samt att motverka bostadssegregation och
            hålla nere boendekostnaderna för vanligt folk. Vi måste värna
            allmännyttan och rimliga hyror.
          </note>
          <note>
            Denna syn på samhällsansvaret för bostadssektorn avspeglades
            också i inledningen av det tidigare målet för bostadspolitiken.
            Där framhölls att alla ska ges förutsättningar att leva i goda
            bostäder till rimliga kostnader. När riksdagens majoritet hösten
            2007 röstade igenom ett nytt politiskt mål för bostadsfrågorna
            framhölls i stället bostadsmarknadens efterfrågan och utbud utan
            att någon koppling gjordes till de boendes ekonomiska förutsättningar.
            Denna omformulering speglar också den marknadsinriktning som bostadspolitiken
            haft sedan den borgerliga regeringen tillträdde och som fått påtagliga
            konsekvenser på olika områden.
          </note>
          <note>
            Enligt Hyresgästföreningen kommer 636 000 unga människor att
            flytta hemifrån under de närmaste fem åren. Det skulle enligt
            föreningen behövas ytterligare 158 000 bostäder hyresrätter, bostadsrätter
            och egnahem för att tillfredsställa efterfrågan från 245 000 2027-åringar
            som saknar men som behöver en egen bostad. Unga människor efterfrågar
            billiga lägenheter.
          </note>
          <note>
            Det minskade nybyggandet av hyresrätter och utförsäljningen av
            allmännyttan riskerar tillsammans med förslagen i en ny statlig
            utredning, EU, allmännyttan och hyrorna , att sänka hyresrätten
            som upplåtelseform. Utredningen föreslår införande av så kallad
            efterfrågestyrd hyra för att förkorta kötiderna. Enligt Hyresgästföreningen
            skulle Stockholm drabbas värst och få hyreshöjningar på upp emot
            30 procent. Utredaren medger själv att det kan leda till att folk
            måste lämna sina hem. Attraktiva områden riskerar att i ännu större
            utsträckning bli segregerade enklaver där endast höginkomsttagare
            kan bo.
          </note>
          <note>
            Vänsterpartiet vill stärka hyresrätten. Det behövs en långsiktig
            satsning på nyproduktion av billiga och energisnåla bostäder.
            Vi föreslår att staten antar ett nationellt mål. Det handlar då
            om att det ska byggas 40 000 bostäder per år. Minst hälften ska
            vara hyresrätter. Det skulle innebära att antalet nybyggda hyresrätter
            nästan fördubblades. Vi vill också att ca 65 000 bostäder renoveras
            under samma period.
          </note>
          <note>
            Med klimatsmarta hus, så kallade passivhus och lågenergihus,
            minskas energianvändningen med uppemot 50 procent jämfört med
            dagens normhus. Utsläppen av växthusgaser kan halveras i lågenergihus
            och minskas med uppemot 70 procent i passivhus.
          </note>
          <note>
            Byggandet av klimatsmarta hus har visat sig vara ekonomiskt lönsamt
            för byggföretagen. De boende sparar tusentals kronor varje år
            genom minskade energikostnader. I Tyskland och Österrike har klimatsmarta
            hus redan fått sitt kommersiella genombrott.
          </note>
          <note>
            Vänsterpartiet ser ingen anledning att bygga annat än klimatsmarta
            hus. Vi föreslår att detta med klimatsmarta hus, så kallade passivhus
            och lågenergihus, senast 2010 införs som norm för nybyggande av
            flerbostadshus.
          </note>
          <note>
            För att vara berättigad till stöd för nybyggande från den bostadsfond
            som Vänsterpartiet föreslår för att finansiera stöd till byggandet
            av hyresrätter och renovering av hyresrätter måste husen följaktligen
            vara klimatsmarta.
          </note>
          <note>
            Vi behöver både rädda och klimatlyfta hyresrätten. Och vi behöver
            ett stöd till byggande av billiga och miljöriktiga hyresrätter.
            Vänsterpartiet vill finansiera detta genom en bostadsfond och
            vill bygga 40 000 bostäder per år, av vilka 20 000 lägenheter
            ska vara hyresrätter.
          </note>
          <note type="speaker">
            Anf. 202 ANTI AVSAN (m) replik:
          </note>
          <note>
            Fru talman! Man kan undra om Egon Frids sifferexercis tjänar
            något till. Om man säger att regeringen inte har någon bostadspolitik
            det är naturligtvis felaktigt borde det väl finnas en sammanhållen
            bostadspolitik hos vänsteroppositionen. Jag undrar därför: I vilken
            mån överensstämmer det som Egon Frid säger med vad Socialdemokraterna
            vill?
          </note>
          <note>
            Vi vet att Vänsterpartiet inte har några hämningar när det gäller
            att spräcka budgettak. Det finns hur mycket pengar som helst till
            det som man vill använda pengarna till.
          </note>
          <note>
            Vi tror inte att lösningen på bostadsbristen, i den mån en sådan
            förekommer, är massproducerade bostäder i statlig eller kommunal
            regi. Det finns många avskräckande exempel från länder som inte
            ligger speciellt långt härifrån.
          </note>
          <note>
            Det är klart att det är viktigt med energieffektivisering och
            med ett miljöanpassat byggande. Där har vi ingen avvikande uppfattning.
            Men frågan är hur det ska åstadkommas. Det ska i alla fall inte
            ske enligt Vänsterpartiets modell.
          </note>
          <note type="speaker">
            Anf. 203 EGON FRID (v) replik:
          </note>
          <note>
            Fru talman! Nej, jag förstår att Anti Avsan inte instämmer i
            Vänsterpartiets bostadspolitik. Vår sifferexercis i sig spelar
            en väsentlig roll. Den är nämligen ett bevis på hur få bostäder
            som byggts sedan alliansregeringen tillträdde och på hur stor
            skillnaden har blivit på två år när det gäller det aktiva bostadsbyggandet.
            Den dramatiska förändringen från den tidigare bostadspolitiken
            till den nuvarande bristen på en bostadspolitik har drabbat de
            människor som är i behov av en bostad just genom den stora minskningen
            av bostadsbyggandet.
          </note>
          <note>
            Naturligtvis är vi alla överens om att vi ska ha ett väl planerat
            byggande. Vi ska redan från början bygga rätta bostäder, och vi
            ska bygga utifrån en god planering och utifrån bostäder som människor
            önskar. Men det viktiga är att vi när vi gör det har en sådan
            finansiering att den enskilda hyresgästen inte drabbas alltför
            hårt och inte har råd att efterfråga den färdigbyggda bostaden.
          </note>
          <note type="speaker">
            Anf. 204 ANTI AVSAN (m) replik:
          </note>
          <note>
            Fru talman! Möjligen skulle Egon Frid ha den här sifferexercisen
            med Johan Löfstrand och Socialdemokraterna i första hand detta
            för att möjligen kunna komma med ett gemensamt alternativ i bostadspolitiken.
          </note>
          <note>
            Johan Löfstrand gjorde ju tidigare här ett stort nummer av att
            vinna valet på en bostadspolitik som han inte riktigt ville precisera.
            Men det finns ju ingen bostadspolitik som ett alternativ till
            den bostadspolitik som alliansregeringen för, utan det spretar
            åt alla möjliga håll. Vänsterpartiet är dessutom berett att spräcka
            budgettak både i bostadspolitiken och på alla andra politiska
            anslagsområden.
          </note>
          <note>
            När man inte tar ansvar för statens ekonomi kan man föreslå massproduktion
            av bostäder ja, i princip vad som helst. Men frågan är hur realistiskt
            det är. Jag frågar igen: Har ni pratat med Socialdemokraterna
            om det här? Varför har ni inte ett gemensamt förslag? Det är ju
            bara två år kvar till valet.
          </note>
          <note type="speaker">
            Anf. 205 EGON FRID (v) replik:
          </note>
          <note>
            Fru talman! Över huvud taget är det en ganska intressant debatt
            där alliansregeringen opponerar mot oppositionens politik. Min
            syn på riksdagen är att oppositionen ska opponera mot regeringens
            brist på politik. Men okej, jag diskuterar gärna bostadspolitik
            med alla partier i Sveriges riksdag inklusive alla i civilutskottet.
          </note>
          <note>
            Vi har två år på oss för fortsatta diskussioner om en gemensam
            bostadspolitik. Socialdemokraterna, Vänsterpartiet och Miljöpartiet
            ligger mycket närmare varandra i synen på en aktiv bostadspolitik
            än vad ni i alliansregeringen gör, så ni kan vara lugna på den
            punkten. Vi har många gemensamma nämnare. Det gäller då synen
            på dels att vi måste ha en aktiv bostadspolitik, dels att vi behöver
            någon form av stöd för byggande av billiga hyresrätter. Dessutom
            måste vi aktivt jobba för att få mer energieffektiva bostäder.
          </note>
          <note>
            Jag är övertygad om att också Mats Odell före 2010 kommer att
            inse att det krävs ett statligt stöd till byggande av billiga
            hyresrätter.
          </note>
          <note type="speaker">
            Anf. 206 FREDRICK FEDERLEY (c) replik:
          </note>
          <note>
            Fru talman! Jag ska börja med att chocka kammaren med att säga
            att jag och Egon Frid är väldigt överens på en punkt. Det handlar
            då om hyresrättens värde och om att kunna rädda hyresrätten med
            tanke på den som väljer att inte äga sitt boende. För många är
            hyresrätten också en möjlighet att komma in på bostadsmarknaden.
            Dessutom är hyresrätten oerhört viktig för att kunna ha mobil
            arbetskraft i Sverige som lätt kan röra på sig och då få tillgång
            en ny bostad.
          </note>
          <note>
            Problemet är bara att den politik som väldigt länge förts av
            oppositionen har byggt på att man skapat ett tryck på omvandling
            av hyresrätter till bostadsrätter. Men jag skulle aldrig klandra
            någon enda människa i denna stad eller i Göteborg eller Malmö
            som sitter på ett förstahandskontrakt och som kan få sin hyresrätt
            ombildad till bostadsrätt.
          </note>
          <note>
            Det har skapats ett utrymme för att skaffa sig oerhört mycket
            pengar. Just på grund av att det är en sådan brist på hyresrätter
            och utifrån hur de reglerade hyrorna slagit har detta enorma omvandlingstryck
            skapats. Man kan göra ett klipp på ½ till 1 miljon om man har
            en hyggligt stor lägenhet i innerstaden. Är Egon Frid beredd att
            börja diskutera marknadshyror för att få rättvisa på bostadsmarknaden?
          </note>
          <note type="speaker">
            Anf. 207 EGON FRID (v) replik:
          </note>
          <note>
            Fru talman! Nej, vi är bara överens om den första delen att hyresrätten
            är oerhört viktig och att vi ska värna den. Hyresrätten är viktig
            i många olika avseenden i samhället.
          </note>
          <note>
            Inte heller jag klandrar och dessutom moraliserar jag inte över
            den person som privat så att säga väljer typen av bostad. Däremot
            klandrar jag en borgerlig alliansregering som inte bygger tillräckligt
            många hyresrätter just för att hålla hyrorna på rimliga nivåer.
          </note>
          <note>
            Jag förstår den efterfrågestyrda hyressättning som bostadsmarknadens
            parter är överens om att det enda väl fungerande sättet, ett sätt
            som vi bejakar, är att fastställa hyror genom hyresförhandlingar.
            Men politiken har en uppgift. Riksdag och regering har i uppgift
            att tillgodose behovet av bostäder genom att ha tillräckligt många
            lägenheter eftersom tillgången till lägenheter är avgörande för
            hyresnivån. Naturligtvis har vi också kostnaden för att producera,
            något som också påverkar hyresnivån.
          </note>
          <note type="speaker">
            Anf. 208 FREDRICK FEDERLEY (c) replik:
          </note>
          <note>
            Fru talman! Jag tror också att det är oerhört viktigt. Är det
            så att du som byggherre är intresserad av att kunna få ut i hyra
            vad som borde vara marknadsmässigt rimligt är du inte lika benägen
            att bygga hyresrätter.
          </note>
          <note>
            Min direkta fråga till Egon Frid är vad Vänsterpartiet avser
            att göra för att stimulera ett bostadsbyggande som innebär att
            vi också kan få fler bostäder i de centrala delarna av de stora
            städerna. Problemet är ju inte längre förknippat bara med Stockholm,
            Göteborg och Malmö, utan det sprider sig till andra stora städer.
          </note>
          <note>
            Det är med förvåning som jag noterar att man inte ser logiken
            i detta. Jag tror inte att det är någon som lyssnar till denna
            debatt som har gått in i en mataffär där det inte funnits mat,
            någon som har gått in i en klädaffär där det inte funnits kläder,
            någon som har gått in i en bilaffär och det inte funnits bilar.
            De opererar på en fri marknad där utbud och efterfrågan kan mötas,
            men på grund av regleringarna möts dessa två aldrig på bostadsmarknaden.
            Det gör att det finns en otrolig efterfrågan och en väldigt liten
            tillgång. Då måste det bli så att vi antingen borde gå mot marknadshyror,
            eller så måste det vara Vänsterpartiets mening att vi ska reglera
            ytterligare områden på marknaden.
          </note>
          <note type="speaker">
            Anf. 209 EGON FRID (v) replik:
          </note>
          <note>
            Fru talman! Vi behöver en fortsatt reglerad hyresmarknad för
            att trygga människors möjligheter att få en bra bostad till rimlig
            hyra. Parallellen mellan en bostadsmarknad med hyresrätter och
            falukorvspriser på Konsum funkar inte. Tillgång och efterfrågan
            funkar i varuutbudet, men när det gäller bostadsmarknaden är det
            komplicerat. Den kostnad det skulle innebära att lägga hela produktionskostnaden
            för hyresrätter på den enskilde hyresgästen blir så stor att det
            till slut inte finns en enda hyresgäst som i så fall kan efterfråga
            varan bostad. Här måste vi ha ett samhälleligt styrsystem som
            kompenserar den enormt stora skillnaden i produktionskostnad och
            vad den vanliga människan har möjlighet att betala via sin hyra.
            Detta vill vi subventionera allmännyttan så att man ska få bättre
            möjligheter att producera bra och billiga hyresrätter till rimliga
            hyror.
          </note>
          <note type="speaker">
            Anf. 210 LARS TYSKLIND (fp) replik:
          </note>
          <note>
            Fru talman! Bostadsmarknaden blir inte mindre komplicerad av
            att man dessutom går in med en massa snedvridande subventioner.
          </note>
          <note>
            Men jag skulle vilja hålla med Egon Frid om samma sak som Federley,
            nämligen att hyresrätten är en väldigt viktig upplåtelseform,
            liksom alla andra, också de ägarlägenheter som är på gång.
          </note>
          <note>
            Hela tanken att alla upplåtelseformer är viktiga har att göra
            med att valet var folk ska bo bygger på deras egna önskningar
            och efterfrågan. I det sammanhanget är det individen som ska kunna
            efterfråga. Det är därför som alliansen faktiskt har stärkt den
            enskilda individen genom bland annat jobbskatteavdragen.
          </note>
          <note>
            I Egon Frids värld är det väl andelen hyreslägenheter som på
            något vis blir ett mål i sig. Man utgår inte alls från enskilda
            människor, utan det blir politisk styrning. Då kommer man att
            bygga det politikerna kommenderar fram.
          </note>
          <note type="speaker">
            Anf. 211 EGON FRID (v) replik:
          </note>
          <note>
            Fru talman! Det handlar inte om att planera fram någonting som
            inte efterfrågas. Behovet av hyresrätter i dag är ett reellt behov.
            Jag nämnde tidigare, ni gillar inte sifferexercisen, hur stort
            behov av just hyresrätter det är. Vi pratar om målgrupper som
            behöver hyresrätter till rimliga hyror.
          </note>
          <note>
            Det handlar inte om att för planerandets skull planera någonting
            som inte behövs. Det är en reell efterfrågan på hyresrätter, och
            det är viktigt för den fortsatta samhällsutvecklingen, för alla
            människor som står utan bostad i dag. Det är ett statligt och
            kommunalt ansvar att ha en bostadsförsörjning. Det vill vi påverka
            genom statliga subventioner för att påskynda det hela.
          </note>
          <note type="speaker">
            Anf. 212 LARS TYSKLIND (fp) replik:
          </note>
          <note>
            Fru talman! Det skiljer sig mycket mellan Vänsterpartiet och
            alliansen. Vi ser att det viktiga är att man skapar långsiktiga
            spelregler så att efterfrågan och utbud kan mötas. Det arbetet
            kan man naturligtvis ha synpunkter på, men det måste gå vidare.
            Bostadsbyggandet har varit reglerat så länge att det naturligtvis
            fortfarande finns många saker att göra.
          </note>
          <note>
            Jag skulle vilja göra ett litet klargörande gällande passivhus
            och energieffektivisering. Där är vi överens i sak. Precis om
            Egon Frid sade är det redan i dag en lönsam affär. Jag förstod
            egentligen inte varför man kom in med något slags subventioner
            för det också. Det är snarare brist på kunskap som gör att man
            inte fått upp ögonen för det. När man väl har gjort det behöver
            man inga subventioner, utan då är det både nybyggnation och ombyggnation
            som gäller, för det har visat sig vara en lönsam affär.
          </note>
          <note type="speaker">
            Anf. 213 EGON FRID (v) replik:
          </note>
          <note>
            Fru talman! Det är lönsamt till viss del, men ska vi använda
            den nya tekniken på till exempel renovering av det så kallade
            miljonprogrammets lägenheter är renoveringskostnaderna så höga
            att de hyresgäster som bor där inte har råd att bo kvar efter
            renoveringen. Vi tycker att det är ett politiskt ansvar att säkerställa
            att när vi renoverar lägenheter vars underhåll är eftersatt och
            som behöver renoveras är det samma hyresgäster som har möjlighet
            att bo kvar efter renoveringen som bodde där innan. Här måste
            vi ta ansvar via någon form av lättnader för allmännyttiga bostadsföretag
            som tar ansvar för renoveringen.
          </note>
          <note type="speaker">
            Anf. 214 LENNART PETTERSSON (c) replik:
          </note>
          <note>
            Fru talman! Alliansen har satt upp ett nytt mål för bostadspolitiken:
            Målet på bostadsmarknaden är långsiktigt väl fungerande bostadsmarknader
            och att konsumenternas efterfrågan möter ett utbud av bostäder
            som svarar mot behoven.
          </note>
          <note>
            Egon Frid har tyckt att detta kanske inte är det riktigt rätta
            målet. Vari ligger i det olämpliga i att utbud och efterfrågan
            kan mötas?
          </note>
          <note>
            En annan fråga gäller subventioner. Jag kan tycka att det är
            tveksamt rent budgettekniskt med en sådan fond som ni uttrycker
            att ni skulle vilja ha. Vad är det som gör att Egon Frid tror
            att subventioner skulle kunna fungera i dag när de inte har gjort
            det under tidigare år då ni delvis har varit med och styrt med
            den socialdemokratiska regeringen?
          </note>
          <note type="speaker">
            Anf. 215 EGON FRID (v) replik:
          </note>
          <note>
            Fru talman! De långsiktiga spelregler som vi ser nu och den långsiktighet
            som alliansregeringen har i bostadspolitiken följer en kurva som
            går rakt ned mot noll. Fortsätter det här två år till har vi noll
            nyproducerade hyresrätter. De långsiktiga spelregler som alliansregeringen
            framhärdar i leder till att vi inte kommer att bygga några hyresrätter.
            Det är därför jag är emot dem.
          </note>
          <note>
            Sedan frågar Lennart Pettersson vad som är fel med tillgång och
            efterfrågan. Jag försökte förklara förut att bostadsmarknaden
            inte är som en annan marknad. Det går inte att jämföra med priserna
            på falukorv på Konsum. Det är så många faktorer som spelar in.
            Får vi den tillgång och efterfrågan som alliansregeringen är ute
            efter får vi enorma hyreshöjningar där det är en stor efterfrågan,
            som gör att man tränger undan grupper av människor som inte har
            råd att bo där. Vi från Vänsterpartiet tar ansvar för att alla
            människor ska ha råd till en billig och bra bostad.
          </note>
          <note type="speaker">
            Anf. 216 LENNART PETTERSSON (c) replik:
          </note>
          <note>
            Fru talman! Då vet jag inte hur Egon Frid tolkar detta att efterfrågan
            och utbud möts. När de gör det blir det balans, och då regleras
            prisbilden med automatik.
          </note>
          <note>
            Jag har en annan fråga. I ert budgetförslag har ni anslagit 50
            miljoner kronor extra till BKN, Bostadskreditnämnden, när det
            gäller att garantera bostadsbyggande i glesbygd. Min fråga till
            Egon Frid är: Varför har ni anslagit dessa pengar? Det är nämligen
            så att det inte saknas några medel på Bostadskreditnämnden, utan
            tvärtom finns det ett överskott. Då undrar jag varför det finns
            ett behov från Vänsterpartiets sida att göra det.
          </note>
          <note>
            I något av replikskiftena nämnde Egon Frid att de här subventionerna
            skulle gå till allmännyttan. Då frågar jag om syftet är sådant
            att den privata bostadsmarknaden icke göre sig besvär när det
            gäller de miljarder som ni teoretiskt skulle vilja anslå.
          </note>
          <note type="speaker">
            Anf. 217 EGON FRID (v) replik:
          </note>
          <note>
            Fru talman! Svaret på den senare frågan är nej. Naturligtvis
            vill vi att alla som bygger hyresrätter med bästa miljöteknik
            ska ha rätt till Vänsterpartiets finansieringssystem för att bygga
            fler hyresrätter. Men jag värnar allmännyttan så mycket att jag
            nämnde den, men det gäller både allmännyttan och privata byggentreprenörer
            som vill bygga hyresrätter.
          </note>
          <note>
            När det gäller förslaget att avsätta 50 miljarder till BKN vet
            jag att det finns pengar hos BKN, men de är inte anvisade till
            hjälp att bygga egnahem i glesbygden. Därför värnar vi om att
            man ska kunna få stöd och hjälp att bygga en villa i en glesbygdskommun
            där man inte har möjligheter att låna på samma villkor som man
            annars skulle ha kunnat göra. Därför har vi med det här förslaget.
          </note>
          <note>
            Jag missade en tredje fråga. Det får jag be om ursäkt för.
          </note>
          <note type="speaker">
            Anf. 218 ANDREAS NORLÉN (m) replik:
          </note>
          <note>
            Fru talman! Egon Frid sade i en tidigare replik här att Socialdemokraterna,
            Vänstern och Miljöpartiet står nära varandra i bostadspolitiken.
          </note>
          <note>
            Alliansregeringen vill ha noll kronor i investeringsbidrag. Socialdemokraterna
            har för de kommande tre åren föreslagit ca 400 miljoner per år.
            Det blir 4 miljarder på tio år. Vänsterpartiet föreslår 100 miljarder
            kronor på tio år. Det betyder att Socialdemokraterna ligger väsentligt
            närmare alliansen än Vänsterpartiet. Det är nästan så att Socialdemokraterna
            framstår som borgarbrackor som bara föreslår ynka 4 miljarder
            i investeringsbidrag när Vänstern klämmer till med 100 miljarder
            kronor. Frågan är då om Egon Frid har förankrat den här bostadspolitiken
            hos sina tilltänkta regeringskolleger i Socialdemokraterna och
            om han i detta sammanhang har kallat dem vid deras rätta namn.
          </note>
          <note type="speaker">
            Anf. 219 EGON FRID (v) replik:
          </note>
          <note>
            Fru talman! Jag väntar på att få bli inbjuden till den gemensamma
            bostadspolitiska grupp som vi förhoppningsvis ska bilda för att
            diskutera fram en gemensam bostadspolitik som ska ligga till grund
            för den samlade oppositionens bostadspolitik inför valet 2010.
          </note>
          <note>
            Jag kan hålla med om att det är en viss diskrepans. Däremot håller
            jag inte med dig om att Miljöpartiet inte har avsikten att ha
            några subventioner alls. De har, som jag har läst i deras förslag,
            ett stöd till miljöinriktat byggande av bostäder, så vi har gemensamma
            nämnare även där.
          </note>
          <note type="speaker">
            Anf. 220 ANDREAS NORLÉN (m) replik:
          </note>
          <note>
            Fru talman! Egon Frid har just levererat årets eller mandatperiodens
            understatement här i kammaren. Det finns en viss diskrepans mellan
            Socialdemokraterna och Vänsterpartiet, noga räknat skillnaden
            mellan 4 miljarder och 100 miljarder. Det är en viss diskrepans.
            Jag kan hålla med Egon Frid om det.
          </note>
          <note>
            Det kan finnas skäl att påminna Egon Frid, när han talar om hyresrättens
            kris, om att det i Sverige i dag finns 1,7 miljoner hyresrätter
            och 890 000 bostadsrätter. Då kan man väl säga att ryktet om hyresrättens
            död förefaller en smula överdrivet.
          </note>
          <note>
            Det är riktigt, som Egon Frid säger, att det är viktigt med hyresrätter.
            Självklart är det viktigt för en fungerande bostadsmarknad. Problemet
            är väl möjligen att Vänsterpartiet gör en felaktig analys av bostadsmarknaden
            när man funderar på varför det byggs färre hyresrätter än egnahem
            och bostadsrätter. Problemet är att det är mycket lönsammare att
            bygga bostadsrätter än hyresrätter. Problemet är dålig konkurrens
            och höga byggkostnader. Det är att förstå marknaden, men det kanske
            inte är Vänsterpartiets starkaste gren.
          </note>
          <note type="speaker">
            Anf. 221 EGON FRID (v) replik:
          </note>
          <note>
            Fru talman! Jag tycker att Andreas Norlén ska sänka sin insinuationsförmåga
            något. Ett annat understatement som jag i så fall kan göra är
            att det finns ett samband mellan byggandet av hyresrätter och
            kostnaderna. Sänker man kostnaderna för nyproduktion och byggande
            av hyresrätter byggs det fler hyresrätter. Det är därför vi i
            Vänsterpartiet är så måna om att underlätta byggandet genom att
            vara med och medverka till att sänka kostnaderna.
          </note>
          <note>
            En annan sak som insinueras är att stödet som vi pratar om ska
            gå till rika byggherrar. Det stöd som vi pratar om ska gå till
            allmännyttiga kommunala bostadsföretag som har ett ansvar för
            att stå för bostadsförsörjning. Det ska hjälpa dem att få ihop
            sin bostadskalkyl så att de ska kunna producera fler hyresrätter
            till sina kommuninvånare som har behov av en bra och billig bostad.
            Det tycker jag inte är någonting som man ska raljera över.
          </note>
          <note type="speaker">
            Anf. 222 LENNART PETTERSSON (c):
          </note>
          <note>
            Fru talman! Det är bekant för de flesta att det byggs för lite
            i dag och att det är relativt dyrt att bygga. Det är också bekant
            att många kommuner har brist på bostäder medan det i andra är
            ett överskott. Frågan är då vad som ligger bakom den begränsade
            byggnationen respektive de höga priserna och vad som kan bidra
            till en bättre utveckling inom byggsektorn.
          </note>
          <note>
            Med tanke på att det kommer att vara ca 150 000 fler i åldrarna
            2029 år 2015 och att många av dem behöver bostad och att det vid
            samma tidpunkt kommer att vara ca 300 000 fler än i dag som är
            65 år och äldre behöver något hända.
          </note>
          <note>
            Låt mig försöka ta det i kronologisk ordning och börja med mark-
            och planfrågor.
          </note>
          <note>
            Vi behöver inte bygga på den dyraste och bästa åkermarken i Sverige.
            Den borde för övrigt kunna klassas som riksintresse. Självklart
            påverkar det byggkostnaderna. Genom att bygga mer på höjden minskar
            också markkostnaderna till nytta och glädje för de boende.
          </note>
          <note>
            Det finns många kommuner som tar rejält betalt för tomterna och
            gör stora vinster på sina tomtförsäljningar. De kan alltså själva
            bidra till ett lägre pris för att bygga och bo. Detta är annorlunda
            i de kommuner som inte får full kostnadstäckning utan där en del
            får tas ut via kommunalskatten.
          </note>
          <note>
            Och på tal om skatter, varför ska det vara 3 procent i lagfartskostnad
            när företag köper mark medan det är halva priset för privatpersoner?
            En sänkning till 1,5 procent för alla borde kunna diskuteras när
            det gäller bostadsfastigheter.
          </note>
          <note>
            Medan jag ändå är inne på skatter vill jag upplysa om att jag
            har skrivit en motion i höst om skatteneutralitet mellan olika
            upplåtelseformer. Vi ska inte gynna eller missgynna någon boendeform,
            utan var och en ska kunna välja sin bostad efter sina egna resurser,
            behov och önskemål.
          </note>
          <note>
            Centerpartiet och alliansen vill skapa möjligheter att bygga
            i attraktiva områden även utanför storstäderna. Med den nya strandskyddslagen
            kommer det att bli en hel del nya intressanta bostadslägen, och
            detta kommer att öka byggnationen i småorterna och på landsbygden.
            Dock är det fråga om dispensområden och i en begränsad omfattning.
          </note>
          <note>
            Ungefär 15 procent av detaljplanerna överklagas. Det är alltför
            många som överklagar som bara ser till sin egen fördel och sina
            egna intressen. Jag bedömer att det är fullt möjligt, utan att
            förändra rättssäkerheten, att förenkla och snabba på beslutsgången,
            och det arbetet pågår för fullt i Regeringskansliet. Med kortare
            processer minskar också kostnaderna för byggnationen.
          </note>
          <note>
            Fru talman! Det gäller också att planera rätt. Ett dåligt exempel
            hemifrån är att det i flera av våra tätorter är hus enbart på
            den ena sidan av gatan. Det blir självklart dyrt om vi inte förstår
            att använda infrastrukturen optimalt både vägar och ledningsnät.
          </note>
          <note>
            Myndighetsutövningen i kommunerna ska vara just myndighetsutövning.
            Det gäller att skilja på det och rådgivning eller personlig smak
            hos beslutsfattarna.
          </note>
          <note>
            Som synes kan alltså staten och kommunerna med relativt enkla
            medel påverka byggkostnaderna i rätt riktning.
          </note>
          <note>
            Strukturen på byggmarknaden håller priserna uppe. Det är få stora
            företag, hantverkare som är spridda i många företag, låg produktivitet,
            byggfel och logistikproblem, höga materialpriser, ett lönesystem
            som inte stimulerar till att bygga rätt, utomhusbyggnation som
            kan skapa fuktproblem med mera. Här har branschen ett tungt ansvar
            för att förbättra och förbilliga byggandet. Det gäller både arbetsgivarna
            och facket.
          </note>
          <note>
            Vi behöver fler företag och fler utbildningsplatser inom hantverksyrkena.
            Kommuner och branschföreträdare har här ett gemensamt ansvar.
            Det går inte att skylla på att man inte kan ordna praktik när
            det är högtryck på marknaden.
          </note>
          <note>
            Därutöver kommer hyreslagstiftningen som en hämmande faktor.
            Den behöver förändras för att göra det mer intressant att bygga
            nya hyresrätter. Detta arbete pågår också i Regeringskansliet.
          </note>
          <note>
            De kommande ägarlägenheterna kommer att stimulera till ett ökat
            byggande. Att äga sin bostad upplevs av många som oerhört positivt.
            Att det samtidigt innebär en riskspridning för kreditgivarna är
            också det en positiv faktor. Blir det som i Norge blir det dessutom
            en ökad hyresmarknad, och det tror jag att alla partier uppskattar,
            även oppositionen.
          </note>
          <note>
            Till sist, fru talman, minskar vi i budgeten för 2009 kostnaderna
            för byggföretagen genom att sänka arbetsgivaravgifterna med drygt
            3 procent för anställda över 25 år och med 38 procent för dem
            som är yngre. Med tidigare sänkning för de yngre har kostnaden
            mer än halverats för dessa. Vi har dessutom sänkt bolagsskatten
            med 5,7 procent. Jag utgår ifrån att detta kommer att märkas på
            byggkostnaderna.
          </note>
          <note>
            Centerpartiet och alliansregeringen är på rätt väg. Vi underlättar
            för byggmarknaden och för de boende genom de beslut som är fattade
            och de som är på gång. Jag ser fram emot en rationellare värld
            för hela byggbranschen.
          </note>
          <note type="speaker">
            Anf. 223 BÖRJE VESTLUND (s) replik:
          </note>
          <note>
            Fru talman! Vad ska man säga efter detta? Jag måste ändå ställa
            några frågor i de här sammanhangen. När kommer förslagen? När
            kommer förslagen om en förändring av plan- och bygglagen till
            kammaren? När kan vi se hur man ska göra med de alltmer ökande
            kostnaderna för byggandet i vårt land? Det har varit ett stort
            problem under lång tid. Det har gjorts många bra saker när det
            gäller detta, men det har inte räckt hela vägen fram. När kan
            vi se resultatet av det?
          </note>
          <note>
            Man säger att ägarlägenheter kommer att vara attraktivt. Det
            återstår väl att se vad som händer med ägarlägenheter. Såvitt
            jag vet har det knappt kommit en proposition på det området.
          </note>
          <note>
            Det finns väldigt lite som säger att vi ska kunna tro på er.
            Ni har ju inte lagt några konkreta förslag när det gäller bostadspolitiken.
          </note>
          <note type="speaker">
            Anf. 224 LENNART PETTERSSON (c) replik:
          </note>
          <note>
            Fru talman! Propositionen om plan- och bygglagen är planerad
            till maj 2009. Propositionen om instansordningen är planerad till
            hösten 2009. Jag förmodar att Börje Vestlund vet att lagstiftning
            tar tid, därav den förskjutningen. Dessutom är plan- och bygglagen
            en oerhört stor och tung lagstiftning. Det är som Lars Tysklind
            sade tidigare, att det är en fördel om man kan ta vissa bitar
            på vägen, och det har vi gjort. Sedan kommer det stora nästa år.
          </note>
          <note>
            När det gäller kostnaderna kan jag inte minnas att Socialdemokraterna
            vid något tillfälle har tyckt att det skulle vara bra med till
            exempel utländsk konkurrens. Det är vanligt i alla andra branscher
            men dock icke i byggbranschen. Vi vet också att vi har en speciell
            lönesituation där som vi inte ska gå in på nu, men löner och material
            är de dyra kostnaderna. Dem rår vi inte över som riksdagsledamöter.
          </note>
          <note type="speaker">
            Anf. 225 BÖRJE VESTLUND (s) replik:
          </note>
          <note>
            Fru talman! Det är fantastiskt att vi ska behöva vänta så lång
            tid på en proposition som i princip var så långt framme att man
            var beredd att lägga fram en proposition i början av den här mandatperioden
            om vi hade fått fortsätta att regera. Men det kanske har tagit
            så mycket längre tid. Jag noterar att annan icke förberedd lagstiftning
            gick väldigt snabbt att genomföra i den här kammaren. Då var det
            inga problem.
          </note>
          <note>
            Vi har haft en byggkostnadsdelegation. Såvitt jag vet är inte
            den heller avvecklad. Dessutom kan man konstatera att det inte
            är där problemen ligger i första hand. Varför kostar en tegelsten
            mer i Sverige än på andra håll i Europa? Varför kostar cement
            mer i Sverige än någon annanstans i Europa? Vi kan rabbla väldigt
            länge här, men sanningen är att den här majoriteten inte har lagt
            fram några förslag när det gäller bostadspolitiken. Man har tagit
            bort subventionerna, men man har inte orkat komma fram med konkreta
            förslag. Det är sanningen, fru talman.
          </note>
          <note type="speaker">
            Anf. 226 LENNART PETTERSSON (c) replik:
          </note>
          <note>
            Fru talman! Jag vet inte om den socialdemokratiska regeringen
            hade varit beredd att sätta pris på cement. Det kan näppeligen
            vara vårt uppdrag.
          </note>
          <note>
            Jag kan ta det en gång till, Börje Vestlund. Jag sade så här:
            Det finns få stora företag. Det är hantverkare som är spridda
            i många företag. Det är låg produktivitet, byggfel, logistikproblem,
            höga materialkostnader och så vidare. Här har branschen ett tungt
            ansvar för att förbättra och förbilliga byggandet. Jag bedömer
            att det är branschen som har det ansvaret. Det är inte vi som
            politiker. Vi kan föra en dialog med byggbranschen, både byggindustrin
            och facket, för att försöka hitta lösningar som är bra för hela
            det svenska samhället och svenska folket, men det är inte frågor
            som ligger inom vårt ansvarsområde. Jag tror inte att någon skulle
            uppskatta om vi lade oss i lönepolitiken till exempel.
          </note>
          <note type="speaker">
            Anf. 227 CARINA MOBERG (s) replik:
          </note>
          <note>
            Fru talman! Jag vill börja med att konstatera att Lennart Pettersson
            är den enda majoritetspolitikern som anmält sig till den här debatten
            för att debattera bostadsfrågor. Det tycker jag att Lennart Pettersson
            ska ha en eloge för.
          </note>
          <note>
            Jag har tre korta, enkla frågor till Lennart Pettersson eller
            majoritetens enda företrädare i den här debatten.
          </note>
          <note>
            För det första undrar jag, Lennart Pettersson, om du anser att
            äganderättens avdrag på 30 procent för räntekostnader är en subvention.
          </note>
          <note>
            För det andra undrar jag om du, liksom din partivän Fredrick
            Federley, anser att införandet av marknadshyror är lösningen på
            problemen på hyresmarknaden.
          </note>
          <note>
            För det tredje undrar jag, Lennart Pettersson, om du är det minsta
            lilla bekymrad över produktionen av hyreslägenheter och att ungdomars
            problem att ta sig in på bostadsmarknaden är så stort.
          </note>
          <note type="speaker">
            Anf. 228 LENNART PETTERSSON (c) replik:
          </note>
          <note>
            Fru talman! Låt mig börja med den sista frågan. Svaret är ja.
          </note>
          <note>
            Den första frågan gällde om det ska betraktas som en subvention
            med skatterabatten när det gäller ränteavdrag för eget boende.
            Jag sade tidigare att jag har skrivit en motion om skatteneutralitet
            mellan olika boendeformer. I en sådan förhoppningsvis kommande
            utredning bör rimligtvis även den rabatten vara en pusselbit.
            Jag upplever att det är så i dag att hyresrätten är diskriminerad
            just på skattesidan. Stämmer detta med verkligheten finns det
            all anledning för oss som politiker att ta tag i det och se till
            att det blir skatteneutralt.
          </note>
          <note>
            När det gäller marknadshyror vill jag säga att vi måste anpassa
            hyresmarknaden, det vill säga marknadsanpassade hyror, men vi
            vill inte ha någon vilda västern med fri hyressättning. Bostäder
            är alltför viktiga för att hanteras på det sättet.
          </note>
          <note type="speaker">
            Anf. 229 CARINA MOBERG (s) replik:
          </note>
          <note>
            Fru talman! Jag uppfattar Lennart Pettersson och majoriteten
            så att ni i princip säger ja till marknadshyror och att ni vill
            lägga fram förslag där ni uppnår neutralitet mellan de olika upplåtelseformerna.
            Jag ser verkligen fram emot att ni lägger fram sådana förslag.
          </note>
          <note>
            Sedan fick jag inte något svar. Ni pratar gärna om subventioner.
            Jag upprepar därför frågan. Anser Lennart Pettersson att avdraget
            på 30 procent för räntekostnader för dem som äger sin bostad är
            en subvention, ja eller nej?
          </note>
          <note>
            Till sist skulle jag vilja veta vad Lennart Pettersson säger
            till en ung människa som bor i Stockholmsregionen i dag. Vad är
            ditt bästa råd till en ung människa som bor i huvudstadsregionen
            och som söker en bostad? Vad ska den personen göra? Och då, Lennart
            Pettersson, duger det inte att du upprepar det som ni så ofta
            gör, nämligen vad tidigare förd politik har lett till. Jag undrar
            vad ditt råd är nu, i dag.
          </note>
          <note type="speaker">
            Anf. 230 LENNART PETTERSSON (c) replik:
          </note>
          <note>
            Fru talman! Man kan tolka ord som man vill. Jag sade inte att
            vi vill ha marknadshyror, och jag säger det en gång till. Vi vill
            inte ha några rena marknadshyror, och då talar jag samfällt för
            alliansen. Jag hoppas att det är tillräckligt klart.
          </note>
          <note>
            Jag ser inte avdraget på skatten som en subvention. Jag ser det
            som en koppling till kapitalinkomster. På kapitalinkomster skattar
            man 30 procent. På kapitalutgifter har man ett avdrag på 30 procent.
            Därför tycker jag att det är helt naturligt att man har rätt att
            dra räntorna på villor. I nästa steg kommer hur vi hanterar detta
            om det inte blir skatteneutralt för annat boende. Det behöver
            också utredas.
          </note>
          <note>
            Jag har inte konkret råd till ungdomar som vill flytta till Stockholm,
            Carina Moberg. Dels kan jag marknaden för dåligt, dels är marknaden
            sjuk just i Stockholm. Det krävs andra åtgärder för att lösa de
            problemen.
          </note>
          <note type="speaker">
            Anf. 231 AMEER SACHET (s) replik:
          </note>
          <note>
            Fru talman! Jag tror att jag som socialdemokrat och Lennart Pettersson
            som företrädare för den borgerliga majoriteten är helt överens
            om att det har funnits problem med bostadspolitiken. Det finns
            problem med bostadspolitiken i dag, och de kommer även att finnas
            ett antal år framöver. Det är inte lätt att bygga bostäder.
          </note>
          <note>
            Före valet hade var femte kommun bostadsbrist. Nu, år 2008, har
            var tredje kommun bostadsbrist. Nu har den borgerliga regeringen
            haft makten i mer än två år, och min enkla fråga till Lennart
            Pettersson, som representerar borgerligheten i dag, är: Vad ska
            du göra? Hur ska du göra för att Sverige ska få flera bostäder,
            framför allt hyresrätter?
          </note>
          <note type="speaker">
            Anf. 232 LENNART PETTERSSON (c) replik:
          </note>
          <note>
            Fru talman! Jag vet inte om det är min skånska dialekt eller
            om det är fel på mikrofonen här. Jag uttryckte ju tydligt vad
            jag tycker behöver göras i mitt huvudanförande.
          </note>
          <note>
            Det är i huvudsak branscherna som har detta ansvar. Jag påtalade
            också att kommunerna har ett ansvar i detta. Själva markkostnaden
            är den näst högsta kostnaden i samband med att man ska bygga nya
            bostäder. Det är klart att om vi i vår kommun kan ta ut 100 000
            kronor för en tomt så betalar det inte den totala kostnaden, men
            man kan jämföra med grannkommunen Landskrona. Gäller det en kustnära
            tomt kan man plocka ut 800 000 kronor för en tomt. Då finns det
            ett överskott. Det innebär att kommunerna i mångt och mycket äger
            de här frågorna själva. Det kan vi inte lägga oss i som rikspolitiker.
          </note>
          <note>
            Branschen och kommunerna är alltså de som i huvudsak har möjlighet
            att påverka situationen till det bättre.
          </note>
          <note type="speaker">
            Anf. 233 AMEER SACHET (s) replik:
          </note>
          <note>
            Fru talman! Bostadsbyggande är en samhällelig fråga och måste
            angå även staten, inte enbart kommunerna. Vi har ett stort ansvar
            här i riksdagen, framför allt den regering som regerar landet.
          </note>
          <note>
            Antalet hyresrätter har mer än halverats i vissa regioner. Det
            finns många ungdomar som väntar på att få bo någonstans. Det finns
            väldigt många studenter som har det väldigt besvärligt i dag.
            Att enbart skylla på att kommunerna inte gör sitt bästa är långt
            ifrån tillfredsställande.
          </note>
          <note>
            Lennart Pettersson, du har i dag ansvaret med tanke på att du
            tillhör den majoritet som regerar i landet. Vad ska du göra för
            att det ska bli fler hyresrätter i landet nu?
          </note>
          <note type="speaker">
            Anf. 234 LENNART PETTERSSON (c) replik:
          </note>
          <note>
            Fru talman! Jag går tillbaka till det jag har sagt tidigare.
            Sänkningen av arbetsgivaravgifterna är en del i detta. Genom att
            skapa bättre förutsättningar för företagen dit räknar jag också
            byggföretagen förbilligar vi. Genom att sänka inkomstskatterna
            i form av jobbskatteavdrag ökar vi också förutsättningarna för
            dem som ska hyra att kunna betala någon krona mer för sin bostad.
            På så vis kan vi mötas på en nivå som förhoppningsvis fungerar.
          </note>
          <note>
            Sedan kommer jag tillbaka till detta med den ökade konkurrensen.
            Vi har en materialkostnad i Sverige i dag som ligger högre än
            den gör runt om. Då är det en konkurrensfråga. Och detsamma gäller
            där: Vi som rikspolitiker kan inte gå in och styra, utan där gäller
            konkurrenslagstiftningen. Det är branschen själv som får hantera
            detta. Man har inte varit duktig på det här. Vi ska inte gå in
            och styra lönebilden i branschen, precis som vi inte ska på annat
            håll, utan det är andra aktörer som har huvudansvaret. Vi kan
            ge förutsättningarna. Andra får anställa.
          </note>
          <note type="speaker">
            Anf. 235 AMEER SACHET (s):
          </note>
          <note>
            Fru talman! Bostadspolitiken blir en alltmer brännande fråga,
            och situationen på bostadsmarknaden diskuteras dagligen i hemmen
            och mellan arbetskamrater. Det handlar om hur familjens ungdom
            ska kunna få en hyresrätt, och det handlar om barnfamiljers möjlighet
            att köpa sig ett hus med dagens höga räntor. Det handlar också
            om veckopendlare som söker efter en övernattningslägenhet.
          </note>
          <note>
            Har vi då inte en gång för alla byggt bort bostadsbristen? Svaret
            är nej. Sverige växer, och vi blir fler genom både födelseöverskott
            och invandring. Vi får också allt fler enpersonshushåll, och unga
            vill allt tidigare ha en egen bostad.
          </note>
          <note>
            Bostadsmarknaden har inte någonstans, någonsin kunnat trygga
            rätten till en bra bostad till rimligt pris. Det krävs samhälleliga
            åtaganden. Marknaden har hittills inte klarat sammanvägningen
            av enskilda behov och önskemål å den ena sidan och övergripande
            samhällsmål å den andra.
          </note>
          <note>
            Bostadsbyggandet och val av upplåtelseform handlar om samhällsbyggande.
            Lösningen på bostadsbrist är inte marknadshyror eller utförsäljning
            av allmännyttan. Lösningen är enligt min mening att vi ska bygga
            och bygga mer, framför allt hyresrätter. Här krävs den politiska
            viljan och modet att investera.
          </note>
          <note>
            Det finns stora skillnader mellan oss socialdemokrater och den
            borgerliga regering som regerar landet i dag i synen på bostadsmarknaden.
            Vi menar att samhället har ett ansvar och ska spela en aktiv roll
            i bostadspolitiken. Med den borgerliga politiken avvecklas hyresrätten
            steg för steg i allt snabbare tempo. De allmännyttiga bostäderna
            ombildas till bostadsrätter. Ombildandet ger inga fler hyresrätter,
            det vet vi.
          </note>
          <note>
            I Örebro har den borgerliga majoriteten påbörjat en utförsäljning
            av 1 500 lägenheter från allmännyttan till privata bostadsföretag
            utan att prata med de boende och fråga dem vad de tycker. Dessutom
            vill den borgerliga majoriteten i Örebro öka den vinst som tas
            ut ur de allmännyttiga bostadsföretagen. Det handlar om stora
            summor och stora pengar, och det kan medföra stora hyreshöjningar.
            Hyresgästföreningen i Örebro har dragit i gång en namninsamling
            för en folkomröstning i frågan. Segregationen kan självklart brytas
            om man bygger blandat, inte genom att man enbart byter ägare.
          </note>
          <note>
            Det behövs tydliga och offensiva bostadspolitiska ambitioner.
            Målet om en social bostadspolitik måste finnas kvar om vi menar
            allvar med att alla människor ska ha möjlighet att efterfråga
            bra bostäder till rimliga kostnader. För att öka bostadsbyggandet
            vill vi införa ett investeringsstöd för att stimulera byggandet
            av hyresrätter med rimliga boendekostnader. Med fler hyresrätter
            ökar valfriheten och rörligheten på arbetsmarknaden. Det tror
            jag definitivt på. En långsiktig satsning på investeringar i miljonprogrammen
            är nödvändig.
          </note>
          <note>
            Vi måste bygga ekonomiskt och ekologiskt hållbara bostäder. Genom
            att investera i det som är klimatsmart skapar vi tusentals nya,
            gröna jobb. Vi vill stimulera omställningen i Sverige genom att
            satsa på energiforskning. Vi vill satsa på energieffektivisering
            i miljonprogramsområdena och till exempel klimatbonus för småhusägare
            som vill investera i klimatsmarta lösningar.
          </note>
          <note>
            Vi måste utveckla den svenska bostadspolitiken, inte avveckla
            den. Vi måste vara rädda om allmännyttan. Det finns fortsatt mycket
            att göra kring enskilt och kollektivt boinflytande och hyresgästdeltagande.
            Vi bör diskutera villkoren för bostadsrättsföretagen, i synnerhet
            de kooperativa, samt se vad den kooperativa hyresrätten kan tillföra.
          </note>
          <note>
            Den borgerliga regeringen saknar åtgärder för att fler hyresrätter
            byggs. Det saknas konkreta åtgärder för att ungdomar ska kunna
            hitta en bostad. De så kallade långsiktiga goda förutsättningarna
            för byggande, som statsrådet Mats Odell gärna pratar om, finns
            inte i verkligheten och har inte gett många byggstarter för hyresrättsbyggande
            under de två år som den borgerliga regeringen haft makten. Regeringen
            saknar lösningar på hur man ska öka bostadsbyggandet. Det enda
            som regeringen har kommit fram till är den så kallade efterfrågestyrningen
            utifrån köpkraft och marknadshyror.
          </note>
          <note>
            Vi behöver en bostadspolitik och en bostadspolitik som håller
            ihop och utvecklar Sverige. Rörligheten på arbetsmarknaden och
            studier på annan ort kräver att det finns bostäder att tillgå,
            främst hyresrätter. En bostadspolitik byggd på ägande är inte
            modern och minskar valfriheten. Framtiden ligger i en bostadspolitik
            där de tre huvudsakliga upplåtelseformerna hyresrätt, bostadsrätt
            och äganderätt blandas och ges rimliga tillväxtvillkor utifrån
            sina olika förutsättningar. Staten och kommunerna har dock ett
            särskilt ansvar för hyresrätten och för en allmännyttig hyresrätt.
          </note>
          <note>
            Vi Socialdemokrater väljer att satsa på välfärden i stället för
            nya orättvisor och vidgade klyftor i samhället. Det är vårt mål
            och vår fasta övertygelse.
          </note>
          <note type="speaker">
            Anf. 236 ANTI AVSAN (m) replik:
          </note>
          <note>
            Fru talman! Några nyckelord som Ameer Sachet nämner är utveckling
            av bostadspolitiken. När det gäller investeringsstödet redovisade
            Socialdemokraterna i förra årets budgetmotion en tilltagande avtrappning.
            I årets socialdemokratiska budgetmotion visar man en ännu större
            avtrappning av investeringsstödet. Är det möjligen så att Socialdemokraterna
            inte längre tror på den typen av riktade subventioner? Svaret
            på den frågan måste rimligtvis vara ja. I annat fall skulle budgetmotionen
            inte se ut som den gör.
          </note>
          <note>
            På detta område, precis som på många andra områden, går alliansregeringen
            före och Socialdemokraterna följer efter. Jag kan till exempel
            nämna jobbskatteavdragets steg ett och två. Ett annat område är
            ägarlägenheter. Såsom jag uppfattat det är Socialdemokraterna
            i dag för ägarlägenheter. Ameer Sachet får, fru talman, rätta
            mig om jag har fel. Jag undrar om Ameer Sachet känner samma otålighet
            inför införandet av ägarlägenheter som socialdemokraten Börje
            Vestlund.
          </note>
          <note type="speaker">
            Anf. 237 AMEER SACHET (s) replik:
          </note>
          <note>
            Fru talman! Vi ser behoven av fler hyresrätter här och nu. Det
            måste framför allt byggas fler hyresrätter, men generellt måste
            det tillkomma fler bostäder i landet.
          </note>
          <note>
            Att titta på siffror kommer inte att leda till någon klar bild,
            utan själva målet och ambitionen för oss socialdemokrater är att
            vi vill ändra på den situation som finns i dag. Vi vill att ungdomar,
            studenter och alla andra som behöver en bostad får det. Det är
            mycket viktigt för oss. Hur mycket det kostar och hur man ska
            lösa de frågorna måste tas allteftersom, men det är vår ambition
            och målet är redan skrivet.
          </note>
          <note type="speaker">
            Anf. 238 ANTI AVSAN (m) replik:
          </note>
          <note>
            Fru talman! Vi moderater och övriga på allianssidan anser att
            det ska byggas fler bostäder. Jag tror att den viktiga utgångspunkten
            är att man ska bygga bostäder som efterfrågas. Det kommer troligtvis
            i stor omfattning att vara hyresrätter. De olika boendeformerna
            har varit politiserade under alltför lång tid, och det är en av
            orsakerna till att vi har problem.
          </note>
          <note>
            Jag undrar fortfarande om övriga socialdemokrater på samma sätt
            som Börje Vestlund känner otålighet inför införandet av ägarlägenheter
            och hur det kommer sig att man ändrat uppfattning i den frågan.
            Det vore intressant att höra.
          </note>
          <note type="speaker">
            Anf. 239 AMEER SACHET (s) replik:
          </note>
          <note>
            Fru talman! Som Anti Avsan säger ska det hela bygga på efterfrågan.
            Alla signaler och siffror från myndigheter, framför allt Boverket
            men även Statistiska centralbyrån, visar att det uppenbart finns
            stor efterfrågan på hyresrätter.
          </note>
          <note>
            Det som inträffat under de två år som borgerligheten haft makten
            är att nyproduktionen av hyresrätter halverats och mer än halverats
            i vissa regioner och vissa städer. Det gör att ungdomar och studenter
            är otåliga eftersom bostadsmarknaden inte fungerar. Det fanns
            problem före valet, det erkänner jag, men problemen har i dag
            dubblerats. Framför allt gäller det efterfrågan på hyresrätter.
            Den typen av bostäder finns inte, vilket är mycket bekymmersamt.
          </note>
          <note type="speaker">
            Anf. 240 LENNART PETTERSSON (c) replik:
          </note>
          <note>
            Fru talman! Det gläder mig att Ameer Sachet säger att byggandet
            ska följa efterfrågan. Det är nämligen precis vad vi uttryckt
            i våra bostadspolitiska mål. Det är glädjande att vi är överens
            om det.
          </note>
          <note>
            Jag har två frågor. Ni sätter av drygt 1,3 miljarder till nyproduktion
            av bostäder under dessa tre år. Hur många lägenheter avser det?
            Ni sätter också av 250 miljoner till miljonprogrammet. Jag vill
            påstå att det rimligtvis måste vara orättvist mot alla andra som
            själva får renovera. De i miljonprogrammet har genom åren haft
            lägre hyra på grund av hyresförhandlingar som inte gett utrymme
            för de nödvändiga reparationer som skulle ha genomförts under
            3040 år. Hur förklarar ni för alla andra att de själva får stå
            för kostnaderna medan staten ska gå in med statliga subventioner
            i miljonprogrammet?
          </note>
          <note type="speaker">
            Anf. 241 AMEER SACHET (s) replik:
          </note>
          <note>
            Fru talman! Självklart styr efterfrågan produktionen. Lennart
            Pettersson har dock glömt en sak, nämligen att enligt det mål
            vi haft och kommer att ha framöver måste vanliga löntagare, studenter
            och ungdomar ha rimliga kostnader för boendet.
          </note>
          <note>
            Den modell som den borgerliga majoriteten nu vill driva på är
            att marknaden mer och mer bestämmer hyrorna. Det gör att vi i
            slutändan kommer att ha marknadshyror. Det passar långt ifrån
            alla i vårt land med tanke på att vi har många grupper som inte
            har den ekonomiska styrka som krävs för att kunna betala de högre
            hyrorna. Det är en poäng som Lennart Pettersson och andra borgerliga
            företrädare ständigt glömmer bort.
          </note>
          <note>
            Det ramlar hela tiden in siffror från de borgerliga företrädarna
            om att vi satsat eller satsar 2 miljarder, 10 miljarder, 20 miljarder.
            De verkar vara mer intresserade av dessa siffror än av att redovisa
            sin bostadspolitik.
          </note>
          <note type="speaker">
            Anf. 242 LENNART PETTERSSON (c) replik:
          </note>
          <note>
            Fru talman! Jag konstaterar att jag inte fick något svar på mina
            frågor. Jag ska i stället försöka svara på dem själv. Om vi utgår
            från att dessa 1,35 miljarder ska användas till 50 000 lägenheter
            innebär det en fördelning på 27 000 kronor per lägenhet. Det i
            sin tur innebär 202 kronor i månaden i hyressänkning.
          </note>
          <note>
            Samtidigt säger ni socialdemokrater att ni inte vill ställa upp
            på det tredje steget i jobbskatteavdraget. Om man har en lön på
            omkring 22 000 kronor betyder det att man får ungefär 225 kronor
            mer i månaden. Det är alltså ett nollsummespel. Era subventioner
            till nyproduktion ger således inte en enda krona över i plånboken
            till dem som har de normala inkomsterna och ska bo i dessa lägenheter.
            Varför ska vi då ställa upp på det med skattepengar?
          </note>
          <note type="speaker">
            Anf. 243 AMEER SACHET (s) replik:
          </note>
          <note>
            Fru talman! Lennart Pettersson vill gärna föra debatten bort
            från det som är själva kärnan, nämligen bostadsfrågorna, och i
            stället blanda in alla möjliga andra frågor. Visst kan man göra
            det, men faktum är att det byggdes 120 000 bostäder i landet under
            den period vi senast hade makten. Jag vill se de siffror som finns
            i dag och de kommande två åren med tanke på att ni kommer att
            inneha regeringsmakten i ytterligare två år, om inte något speciellt
            inträffar. Om ni åtminstone kommer upp i 100 000 kan vi säga att
            ni närmat er det lilla mål som vi haft.
          </note>
          <note>
            Vi har stora ambitioner. Vi vill gå vidare. Vi ser behoven. Miljonprogramsområdena
            måste renoveras, och vi behöver hitta någon form av modell för
            det. Vårt förslag är att staten, om vi får majoritet efter 2010,
            tillsammans med kommunerna och bostadsbolagen, både kommunala
            och privata, försöker hitta en finansieringsmodell. Miljonprogrammen
            behöver renoveras.
          </note>
          <note type="speaker">
            Anf. 244 CHRISTINE JÖNSSON (m) replik:
          </note>
          <note>
            Fru talman! Också jag är naturligtvis glad över att vi har samma
            målsättning, nämligen att det ska byggas mer och byggas varierat.
          </note>
          <note>
            I sitt anförande tog Ameer Sachet upp att detta var en politisk
            fråga som blivit mycket het under den senaste tiden. Min uppfattning
            är dock att bostadsfrågan varit het under de senaste decennierna
            och att ett av de stora problemen kanske varit att det blivit
            en förutsättning för en mängd politiska beslut och politiska regleringar.
            Om man ser långsiktigt på det hela, bakåt i tiden, har marknaden
            varit väldigt reglerad vilket jag menar varit det stora bekymret
            när det gällt att få en väl fungerande marknad.
          </note>
          <note>
            Om man tittar på det hela i ett Europaperspektiv är marknaden
            nästan ingen annanstans så pass reglerad som i Sverige. I de flesta
            fall fungerar den dessutom ganska mycket bättre.
          </note>
          <note>
            Ameer Sachet sade i sitt anförande också att man inte ska ta
            in andra delar av marknaden i bostäder, utan bostadsmarknaden
            måste ses som en enhet. Jag tycker att det är fel, för det finns
            mycket annat, tillväxt och sådant, som kommer med.
          </note>
          <note type="speaker">
            Anf. 245 AMEER SACHET (s) replik:
          </note>
          <note>
            Fru talman! Christine Jönsson har naturligtvis rätt i att det
            behövs fler bostäder. Där har vi samma uppfattning. Som vi ser
            det är problemet i dag att det byggs färre bostäder generellt,
            framför allt hyresrätter, vilket jag nämnt flera gånger.
          </note>
          <note>
            Jag nämnde i mitt anförande att det fanns problem under den tid
            vi var i majoritet. Det finns problem även i dag, och de har kanske
            blivit fler.
          </note>
          <note>
            Det kommer också framöver att finnas problem som måste undersökas
            på alla möjliga sätt och lösas på något sätt. Bostadspolitiken
            är ett komplicerat politiskt område. Det har med staten att göra,
            men det har framför allt med kommunerna att göra. Att bygga bostäder
            kostar. Då måste man hjälpas åt. Vi i Europa har olika modeller.
            Vi har alltid haft olika modeller. Vi valde här i Sverige att
            ha tre olika upplåtelseformer. Framför allt ska man bygga hyresrätter.
          </note>
          <note type="speaker">
            Anf. 246 CHRISTINE JÖNSSON (m) replik:
          </note>
          <note>
            Fru talman! Min uppfattning är att ett av de stora bekymren med
            svensk bostadspolitik har varit att allmännyttan har varit så
            pass dominerande. Det tror jag att vi inte är överens om. Hade
            man historiskt sett låtit ett antal mindre hyresvärdar få större
            spelutrymme hade man inte stått med de bekymmer man har i dag.
          </note>
          <note>
            Det du säger gällande studenter och andra som har svårt att komma
            in på bostadsmarknaden tror jag är ett specifikt problem som man
            inte kan bygga bort utan som man kanske måste diskutera som ett
            enstaka bekymmer och ett enstaka problem. Hur löser man till exempel
            detta i de städer som har studentbostäder? Hur får man fler bostäder
            där?
          </note>
          <note>
            Men framför allt tror jag att det är allmännyttan som har varit
            för dominerande under de senaste åren.
          </note>
          <note type="speaker">
            Anf. 247 AMEER SACHET (s) replik:
          </note>
          <note>
            Fru talman! Allmännyttan har en viktig och stor roll i kommunerna.
            I vissa kommuner är det allmännyttan som har möjligheten att erbjuda
            lämpliga bostäder till sina medborgare. Privata bostadsföretag
            lyser med sin frånvaro i vissa kommuner. I vissa områden, till
            exempel här i Stockholms kommun, finns det privata bostadsföretag
            som äger husen. De har inte tänkt bygga fler hyresrätter.
          </note>
          <note>
            Frågan om bostadspolitiken grenar sig i andra frågor, som gör
            att det långt ifrån finns enkla svar på alla frågor. Men man måste
            ha någon form av ambition. Ni har visat er ambition genom att
            säga att alla frågor ska lösas via någon form av marknad. Vi socialdemokrater
            håller inte med. Vi tycker att samhället, staten och kommunerna,
            ska vara med och hitta lösningar.
          </note>
          <note type="speaker">
            Anf. 248 ANDREAS NORLÉN (m) replik:
          </note>
          <note>
            Fru talman! Vi är överens, Ameer Sachet och jag, om att det behövs
            ett ökat byggande. Det behövs fler bostäder i landet. Den relevanta
            frågan är: Varför byggs det inte tillräckligt många bostäder i
            Sverige? Jag skulle gärna vilja veta Ameer Sachets svar på den
            frågan.
          </note>
          <note>
            Fru talman! Jag kan ge mitt svar på frågan: Därför att det finns
            ett antal problem på marknaden, i första hand att det är dyrt
            att bygga bostäder i Sverige i dag. Det är höga kostnader för
            arbetskraft och byggmaterial. Det har drivit upp kostnaderna mycket
            mer än konsumentprisindex.
          </note>
          <note>
            Alliansens lösning på detta är ett bättre företagsklimat. Vi
            sänker arbetsgivaravgifterna rakt över. Vi sänker arbetsgivaravgifterna
            specifikt för unga. De unga under 26 som arbetar i byggsektorn
            blir väsentligt billigare för byggföretagen att ha anställda.
            Detta bör, om konkurrensen fungerar, leda till lägre kostnader.
            Vi ger också Konkurrensverket i uppgift att jobba med konkurrensfrågorna
            i samhället, till exempel på bostadsmarknaden. Varför är detta
            fel, Ameer Sachet?
          </note>
          <note type="speaker">
            Anf. 249 AMEER SACHET (s) replik:
          </note>
          <note>
            Fru talman! Andreas redovisar detta väldigt fint och frågar mig
            som representant för Socialdemokraterna, som sitter i opposition
            i dag, och vill ha ett antal svar på varför det inte byggs.
          </note>
          <note>
            Vem är det som sitter i regeringen? Det är inte jag. Vi har en
            borgerlig regering, och du tillhör majoriteten och sitter i riksdagen.
            Du kan påverka dina egna i Rosenbad.
          </note>
          <note>
            Men det är klart att man kan gömma sig bakom väldigt många ord.
            Du nämnde bland annat konkurrens, arbetskraftsbrist och högre
            kostnader. Flera borgerliga företrädare nämnde tidigare överhettning.
            Ni gömmer er bakom de här orden och vill inte på något sätt handskas
            med kärnfrågan. Det handlar om bostadsbyggandet och framför allt
            om hyresrätter. Byggandet av hyresrätter har mer än halverats.
            Det är ni som sitter vid makten.
          </note>
          <note>
            Vi vill jättegärna se någon form av plan. Hur många fler hyresrätter
            blir det inom den närmaste tiden? Ungdomar kommer inte att ha
            arbetsgivaravgiften någonstans, men de måste ha tak över huvudet.
          </note>
          <note type="speaker">
            Anf. 250 ANDREAS NORLÉN (m) replik:
          </note>
          <note>
            Fru talman! Jag noterar att jag inte fick något svar på frågan
            vad Ameer Sachet tror är orsaken till att det byggs för lite i
            Sverige. Men jag ska inte ställa den frågan igen.
          </note>
          <note>
            I stället skulle jag vilja konstatera att Egon Frid från Vänsterpartiet
            var uppe här och redovisade sin syn på bostadspolitiken. Bland
            annat vill han ha statliga investeringsstöd på 100 miljarder på
            tio år. I ett tidigare inlägg från Socialdemokraterna talades
            det om 400 miljoner per år. Om man multiplicerar det med tio blir
            det ungefär 4 miljarder. Skillnaden blir ungefär 96 miljarder
            kronor på tio år mellan Socialdemokraternas och Vänsterpartiets
            politik.
          </note>
          <note>
            Jag skulle gärna vilja att Ameer Sachet recenserade Egon Frids
            insats i debatten. Anser Ameer Sachet att Egon Frids politik är
            klok och bör ligga till grund för en gemensam oppositionspolitik
            på bostadspolitikens område? Eller kommer den gemensamma politiken
            att landa någonstans mittemellan, kanske på 50 miljarder i subventioner?
            Kan vi få någon prognos för vad oppositionen tycker gemensamt
            om bostadspolitiken?
          </note>
          <note type="speaker">
            Anf. 251 AMEER SACHET (s) replik:
          </note>
          <note>
            Fru talman! Andreas gillar och älskar de siffror som står i motionerna
            som oppositionen har skrivit och glömmer att han tillhör den borgerliga
            majoriteten, som har ansvaret för att det ska byggas fler bostäder
            i landet här och nu. Det ska främst byggas hyresrätter, för där
            ligger efterfrågan från i synnerhet ungdomar och studenter, som
            jättegärna vill bo någonstans, framför allt i storstadsregionerna,
            Stockholm, Göteborg och Malmö. Men det finns ett stort behov även
            i andra städer.
          </note>
          <note>
            Som jag sade tidigare hade före valet var femte kommun brist
            på bostäder. Under de två år ni har regerat har det ökat till
            var tredje kommun. Du skulle som representant för majoriteten
            för min del jättegärna kunna anta någon form av plan. Kan du svara
            på frågan: Hur skulle du bygga fler bostäder, framför allt hyresrätter?
            Det är frågan. Det är där kärnan är. Du är inte en oppositionell
            riksdagsledamot. Du tillhör majoriteten i dag.
          </note>
          <note type="speaker">
            Anf. 252 GUNNAR SANDBERG (s):
          </note>
          <note>
            Fru talman! Ledamöter! Det är inte alltid lätt att vara siste
            talare. Det kan bli lite upprepningar. Men bostadspolitiken är
            ett så viktigt ämne att jag tror att det kan tåla att höras flera
            gånger.
          </note>
          <note>
            Bostadsbristen är en allt hetare fråga. Antalet påbörjade hyresrätter
            minskade med 63 procent under första halvåret 2007 jämfört med
            2006. Under innevarande år har minskningen fortsatt.
          </note>
          <note>
            I borgerligt styrda kommuner säljer man ut allmännyttiga bostäder
            eller ombildar dem till bostadsrätter. I Stockholm har det gått
            med en sådan fart att stadshusmajoriteten nu tvingas sansa sig.
            Den förda politiken har mötts av kraftiga protester från medborgarna.
          </note>
          <note>
            Bostadspolitiken är även en het fråga på lands- och glesbygden,
            som i Jämtlands län. Det handlar bland annat om hur våra ungdomar
            ska få tag på en lägenhet, så att de kan flytta hemifrån.
          </note>
          <note>
            En del i vårt läns och hela inlandets problem är att ungdomarna
            väljer att flytta härifrån. En attraktiv boendemiljö är en liten
            pusselbit i ett gott liv och kan förhoppningsvis medverka till
            att motverka utflyttning. Unga vuxna i gruppen 1630 år flyttar
            mest av alla. Det är också denna grupp som står för familjebildandet,
            vilket innebär att när det är dags att skaffa barn och bilda familj
            gör man det någon annanstans.
          </note>
          <note>
            Vi tappar med detta både flyttarna och deras barn, vilket långsiktigt
            är förödande för vårt län. Detta är inte en fråga som kan överlåtas
            till marknaden. Här krävs politisk vilja och mod.
          </note>
          <note>
            Av 400 000 unga utan egen bostad i Sverige är 46 000 föräldrar
            till små barn. Antalet personer utan egen bostad har ökat under
            senare år. Detta uppger Hyresgästföreningen i en rapport.
          </note>
          <note>
            Ungdomar har fått allt svårare att etablera sig på bostadsmarknaden.
            Detta hänger bland annat samman med att bostadsbristen har ökat.
            En av de viktigaste faktorerna är svårigheten att få en hyresrätt.
            En konsekvens av bostadsbristen är att många ungdomar inte kan
            få en egen bostad med förstahandskontrakt, utan i stället tvingas
            till olika former av tillfälliga lösningar, som andrahandsboende,
            inneboende etcetera.
          </note>
          <note>
            Närmare hälften av landets kommuner uppger att de har brist på
            bostäder som ungdomar efterfrågar. Antalet har ökat det senaste
            året. Bristen på bostäder för unga är mest utbredd i storstadsregionerna
            och på högskoleorter. De särskilda insatserna för att unga ska
            kunna skaffa egen bostad har paradoxalt nog minskat i takt med
            att bostadsbristen har brett ut sig, enligt Boverket.
          </note>
          <note>
            Ungdomarna efterfrågar framför allt små, billiga lägenheter.
            Under de närmaste åren kommer allt fler unga att komma ut på bostadsmarknaden,
            vilket ställer ytterligare krav för att möta deras behov av bostäder.
          </note>
          <note>
            Flyktingar, äldre och funktionshindrade är andra grupper där
            behoven ej kan tillgodoses.
          </note>
          <note>
            Vad gäller tillgången på hyreslägenheter med inriktning på flyktinghushåll
            visar Boverkets uppföljning att utvecklingen är mycket oroande.
            Det är en utveckling där 72 kommuner år 2006 visade på en brist.
            Det har växt lavinartat till 142 kommuner år 2008.
          </note>
          <note>
            Vad gäller äldre och funktionshindrade uppger mindre än hälften
            av kommunerna att de har behovet täckt när det gäller särskilda
            boendeformer för äldre, vilket är betydligt färre än för några
            år sedan. När det gäller särskilt boende för funktionshindrade
            är situationen sämre än för den äldre åldersgruppen, och läget
            har försämrats under det senaste året.
          </note>
          <note>
            Med utgångspunkt från kommunernas bedömningar och planer enligt
            bostadsmarknadsenkäten kan man konstatera att situationen är allvarlig
            och har förvärrats under den moderatledda regeringens tid vid
            makten.
          </note>
          <note>
            Enligt tidningen Vår bostad säger Mats Odell: Vi kan inte subventionera
            nybyggande av bostäder, det har inte folkhushållet råd med. Däremot
            har Sverige tydligen råd att ge dem som redan har ännu mer. Det
            enda svar vi hört så här långt är: skattelättnader till den som
            har en stor bostad och hyr ut rum.
          </note>
          <note>
            Det är dags att göra nytt. Vi behöver ta ett helhetsgrepp om
            de sociala villkoren i boendet. Den moderatledda regeringen raserade
            med förödande effekter en svensk bostadspolitik. Det statliga
            investeringsbidraget för att bygga nya hyresbostäder togs bort,
            investeringsstimulansen för mindre hyres- och studentbostäder
            försvann och räntebidragen snabbavvecklades.
          </note>
          <note>
            Enligt Statistiska centralbyrån och senaste Boindex pekar bostadsbyggandet
            klart nedåt. Bostadsbyggandet kan råka i ännu värre kris med lågkonjunkturen,
            hög inflation och ett fortsatt högt ränteläge. Nedmonteringen
            av bostadspolitiken är ett av flera områden där regeringspolitiken
            innebär ökade klyftor, vilket är särskilt problematiskt för ungdomar,
            invandrare och äldre med låga inkomster.
          </note>
          <note>
            För att bostadsbristen i Sverige ska kunna lösas behöver vi återigen
            införa subventionerat byggande av hyresrätter. Annars kommer det
            inte att byggas någonting för vanligt folk.
          </note>
          <note>
            I ett pressmeddelande med Mats Odell som avsändare sägs bland
            annat följande: Högern lovade under valrörelsen att skapa förutsättningar
            för en bättre fungerande bostadsmarknad. Vi har inte trott att
            en sådan är beroende av statliga subventioner till byggarna och
            har därför avskaffat investeringsbidragen och inlett avvecklingen
            av räntebidragen. Den moderatledda regeringen kommer att kämpa
            hårt för att ta itu med dessa problem och har redan vidtagit en
            rad åtgärder för att få till stånd en positiv utveckling, vilket
            Boverket nu kan konstatera också har börjat ske.
          </note>
          <note>
            I dag är detta inte längre sant. Bostadsmarknaden fungerar sämre
            än på många år. Bland annat har påbörjade hyresrätter minskat
            med 63 procent under första halvåret 2007 jämfört med 2006. Under
            innevarande år har minskningen fortsatt.
          </note>
          <note>
            Om man enbart tar rubrikerna enligt Boverket indikatorer kan
            man enkelt följa utvecklingen av Mats Odells bostadspolitik:
          </note>
          <note>
            Den moderatledda regeringen kan väl knappast vara nöjd med en
            sådan utveckling.
          </note>
          <note>
            Kommunerna visar på att allt fler har svårt att klara ungdomars,
            flyktingars, äldres och funktionshindrades behov. Mats Odell är
            ansvarig för denna utveckling där tron på marknaden och marknadskrafterna
            har varit ledstjärna.
          </note>
          <note>
            Med resultatet i handen: Är den moderatledda regeringen med Mats
            Odell som ansvarig beredd att ompröva bostadspolitiken?
          </note>
          <note type="speaker">
            Anf. 253 ANTI AVSAN (m) replik:
          </note>
          <note>
            Herr talman! Det finns skäl i den här debatten att framhålla
            att det nog är politikernas uppgift att skapa förutsättningar
            för en fungerande bostadsmarknad. Stundtals får man uppfattningen
            att det skulle vara politikerna själva som skulle bygga husen.
            Så är inte fallet.
          </note>
          <note>
            Jag noterar att Socialdemokraterna känner en kraftig beröringsångest
            inför vissa frågor. Det gäller till exempel frågan om ägarlägenheter.
            Jag har ställt den frågan tidigare, och jag ställer den även i
            det här fallet. Möjligen får jag svar av Gunnar Sandberg. Hur
            kommer det sig att man har ändrat uppfattning, och i så fall varför?
          </note>
          <note>
            Vi som sitter i alliansen inte bara förklarar vad vi gör, vi
            genomför också en konsekvent och genomtänkt bostadspolitik. Motsidan
            har i egentlig mening en avsaknad av bostadspolitik som man beskyller
            alliansregeringen för.
          </note>
          <note>
            När man ska fråga om alternativen är det beröringsångesten som
            lyser stort och tydligt. Man vill inte prata om det. Hur är det
            med dessa frågor?
          </note>
          <note type="speaker">
            Anf. 254 GUNNAR SANDBERG (s) replik:
          </note>
          <note>
            Herr talman! När det gäller ägarlägenheter vill vi se vad som
            står i utredningen. Vi har varken sagt ja eller nej, utan vi avvaktar
            och ser.
          </note>
          <note>
            Det vi har sagt är att vi behöver en mångfald på bostadsmarknaden.
            Vi har ju bostadsrätten, som jag tycker är så mycket bättre än
            ägarlägenheterna skulle vara.
          </note>
          <note>
            Många vill inte äga lägenheten. Där har vi hyresrätten. Den är
            vi i avsaknad av. Det är också sådana, som jag sade i mitt anförande,
            som det är mest brist på. Utvecklingen går åt fel håll med er
            politik.
          </note>
          <note type="speaker">
            Anf. 255 ANTI AVSAN (m) replik:
          </note>
          <note>
            Herr talman! Jag vet inte hur Gunnar Sandberg räknar. Det finns
            1,7 miljoner hyresrätter och 890 000 bostadsrätter i Sverige.
            Det saknas i varje fall inte hyresrätter i förhållande till bostadsrätter.
            Sifferexercis har vi hört tidigare från Vänsterpartiets sida.
          </note>
          <note>
            När man ställer frågor om alternativet till alliansregeringens
            bostadspolitik får man svaret: Vi sitter i opposition. Finns det
            då inte anledning att tydliggöra läget?
          </note>
          <note>
            Hur förhåller det sig med den fråga som Andreas Norlén ställde
            tidigare och inte fick något svar på? Det skiljer 96 miljarder
            mellan Vänsterpartiets och Socialdemokraternas politik när det
            gäller bostadssubventioner.
          </note>
          <note>
            Vad är lösningen i den situationen? Som det är nu finns det inte
            ett samlat alternativ. Det lyser helt med sin frånvaro. Det finns
            inte heller enskilda alternativ som kommer att kunna få gehör.
            Socialdemokraterna kan väl ändå inte tro på det?
          </note>
          <note type="speaker">
            Anf. 256 GUNNAR SANDBERG (s) replik:
          </note>
          <note>
            Herr talman! Om ett och ett halvt år kommer vi att ha en färdig
            bostadspolitik. Det kan Anti Avsan vara övertygad om. Men du får
            vänta. Jag säger samma sak som ni sade när vi hade regeringsmakten.
          </note>
          <note>
            Ni sade att vi hade en avsaknad av en bostadspolitik. Vi hade
            ingen bostadspolitik, och ni trodde inte på vår politik. Ändock
            byggde vi 120 000 bostäder, något som ni inte trodde var möjligt.
            Vi klarade av det med vår politik.
          </note>
          <note>
            Om du väntar, Anti Avsan, tror jag nog att vi kommer att ha en
            politik som väljarna kommer att ge sin röst för.
          </note>
          <note type="speaker">
            Anf. 257 LARS TYSKLIND (fp) replik:
          </note>
          <note>
            Herr talman! Gunnar Sandberg sade att han tyckte att bostadsrätt
            är bättre än ägarlägenhet. Då kan man bara rekommendera Gunnar
            Sandberg att välja bostadsrätt. Det är egentligen det som vår
            politik går ut på. Det är egentligen inte politikers sak att välja
            för människor. Det tycker åtminstone vi att enskilda människor
            ska få göra själva.
          </note>
          <note>
            Gunnar Sandberg tog upp problemen med att man flyttade ifrån
            Jämtland. Det borde glädja Gunnar Sandberg att regeringen nu bereder
            ett nytt förslag till strandskyddslagstiftning. Där ska man få
            chansen att utveckla landsbygdsområden och kunna bygga i väldigt
            attraktiva lägen.
          </note>
          <note>
            Jag vet inte om Gunnar Sandberg har tagit del av den remiss som
            varit ute och om han tycker att det är ett bra steg för Jämtlands
            del.
          </note>
          <note type="speaker">
            Anf. 258 GUNNAR SANDBERG (s) replik:
          </note>
          <note>
            Herr talman! Jag tycker att det är jättebra att man utreder strandskyddsproblematiken
            så att det kan byggas. Men det är kanske inte de bostäderna man
            efterlyser.
          </note>
          <note>
            Vi bygger småhus i Jämtland, men vi bygger inga hyresrätter.
            Vi bygger en del bostadsrätter. Det är framför allt hyresrätterna
            vi behöver även på landsbygden.
          </note>
          <note>
            Det är ungdomarna som flyttar därifrån. Jag tror inte att de
            efterfrågar de bostäder som vi kommer att bygga strandnära.
          </note>
          <note type="speaker">
            Anf. 259 LARS TYSKLIND (fp) replik:
          </note>
          <note>
            Herr talman! När man hör socialdemokrater prata om detta talar
            de å folks vägnar om vad människor efterlyser och inte efterlyser.
            Det kanske är den politik de för.
          </note>
          <note>
            Man kan ta del av hur det är i många andra kommuner. Det är trots
            allt en kommunal angelägenhet hur man planerar för boende och
            sådant. Det byggs hyresrätter den dag som i dag är även på landsbygden
            även om efterfrågan inte är så stor. Det är ganska naturligt att
            det inte byggs så mycket där.
          </note>
          <note>
            Men det som kanske är ännu viktigare för Sverige som helhet,
            och då naturligtvis också för Jämtland, är den jobbpolitik som
            alliansen har och som gör att man har förutsättningar att bo överallt
            i landet. Det är det som är grunden för att man över huvud taget
            ska efterfråga en bostad.
          </note>
          <note type="speaker">
            Anf. 260 GUNNAR SANDBERG (s) replik:
          </note>
          <note>
            Herr talman! På landsbygden är inte problemet att det saknas
            byggbara tomter och mark att bygga på. Problemet är att det är
            för dyrt att bygga där med den politik som förs i dag. Det är
            absolut omöjligt att bygga hyresrätter vilket jag vill återkomma
            till, det är ju det ungdomarna och även andra efterfrågar utan
            bidrag och utan subventioner.
          </note>
          <note type="speaker">
            Anf. 261 LENNART PETTERSSON (c) replik:
          </note>
          <note>
            Herr talman! Jag har två frågor. Socialdemokraterna skriver på
            sin hemsida att kommunerna måste också tillåtas att ta sitt bostadspolitiska
            ansvar. Samtidigt uttrycker ni synnerligen vulgärt att slakten
            av allmännyttan måste stoppas och att allmännyttan är garanten
            för att det ska gå att uppnå något som kan kallas rättvisa på
            bostadsmarknaden.
          </note>
          <note>
            Hur vill ni egentligen ha det? Ska kommunerna få möjligheten
            att själva förfoga över sin bostadspolitik eller ska riksdag och
            regering styra detta? Det är den ena frågan.
          </note>
          <note>
            Den andra frågan gäller att ni kritiserar oss väldigt för en
            dålig bostadspolitik. Men ni säger inte ett ord till Vänsterpartiet.
            Det skiljer 450 miljoner mellan er och oss 2009, men det skiljer
            nästan 100 miljoner mellan er och Vänstern. Samtidigt är det enda
            som skiljer investeringsstöd. Ska jag tolka det så att investeringsstöd
            är skillnaden mellan god och dålig bostadspolitik?
          </note>
          <note type="speaker">
            Anf. 262 GUNNAR SANDBERG (s) replik:
          </note>
          <note>
            Herr talman! Den bostadspolitik vi har sett hittills är inte
            framgångsrik. Ni kan inte sitta här och känna er stolta över den
            utveckling som sker i Sverige i dag av bostadspolitiken. Det byggs
            allt färre lägenheter. Det går nedåt. Ni saknar förslag.
          </note>
          <note>
            Om jag sitter här och rabblar upp en massa förslag som vi skulle
            ha vad skulle det innebära? Det skulle inte byggas mer ändå, för
            det är inte våra förslag som skapar byggandet. Det är era förslag
            som skapar byggandet. Ni får väl lägga över makten på oss så ska
            vi komma med förslagen. Vi har en del förslag väldigt bra förslag.
          </note>
          <note>
            Men vi ska utveckla det här ännu mer så att vi kommer stärkta
            om ungefär ett och ett halvt år med en riktig bostadspolitik.
          </note>
          <note type="speaker">
            Anf. 263 LENNART PETTERSSON (c) replik:
          </note>
          <note>
            Herr talman! Jag konstaterar att jag inte fick något svar på
            frågan om ifall kommunerna ska få lov att hantera sin bostadspolitik
            eller inte.
          </note>
          <note>
            När det gäller det andra är det inte så, Gunnar Sandberg, att
            ni har många förslag. Ni har två förslag. Det ena är ett investeringsstöd
            på 400 miljoner, och det andra är investeringar i miljonprogrammet
            ett handslag med byggsektorn på 50 miljoner. Vill du påstå att
            de två förslagen är skillnaden mellan en god socialdemokratisk
            bostadspolitik och en dålig allianspolitik inom bostadssektorn?
            För mig känns det ytterst marginellt.
          </note>
          <note type="speaker">
            Anf. 264 GUNNAR SANDBERG (s) replik:
          </note>
          <note>
            Herr talman! Det talas om förslag som är bra eller dåliga. Det
            spelar egentligen ingen roll. Det är ju svenska folket som efterfrågar
            bostäder som inte finns. Det byggs alldeles för få bostäder.
          </note>
          <note>
            Jag ser en del av era förslag. Det är sänkt skatt på hyreshus,
            sänkt skatt för den som hyr ut hus, avskaffande av investeringsstöd
            och räntebidrag, en kommunal hyresgaranti för unga som det bara
            är 19 kommuner som efterfrågar och så vidare. Det är inte tillräckliga
            förslag. Ni får återkomma med bättre förslag.
          </note>
          <note type="speaker">
            Anf. 265 ANDREAS NORLÉN (m) replik:
          </note>
          <note>
            Herr talman! Först och främst är det värt att påpeka att det
            låter på Gunnar Sandberg som att det inte byggs någonting alls
            här i riket. Om man tittar på Statistiska centralbyråns statistik
            och jämför sista kvartalet 2006 och perioden fram till och med
            första kvartalet 2008 ett och ett halvt år byggdes det fler bostäder
            under den perioden än under Socialdemokraternas sista ett och
            ett halvt år vid makten. Det byggs faktiskt i Sverige i dag också.
          </note>
          <note>
            Jag noterar med viss förvåning att Gunnar Sandberg står här och
            säger att det inte spelar någon roll om förslagen är bra eller
            dåliga. Det är ett intressant uttalande för en politiker. Jag
            tycker nog att det har en viss betydelse om förslagen är bra eller
            dåliga.
          </note>
          <note>
            Jag tycker till exempel att vår idé om att det ska bli enklare
            och billigare att driva företag, till exempel byggföretag, bör
            ha en rätt stor positiv effekt även på byggsektorn. Sänkta arbetsgivaravgifter,
            sänkt bolagsskatt, förbättrad konkurrens och annat gör att man
            får mer drag i bostadssektorn och i andra sektorer i samhället.
            Tycker inte Gunnar Sandberg det också?
          </note>
          <note type="speaker">
            Anf. 266 GUNNAR SANDBERG (s) replik:
          </note>
          <note>
            Herr talman! Jag håller med dig, Andreas. Det är klart att det
            ska läggas fram bra förslag. Det spelar roll att förslagen är
            bra. Självklart är det så.
          </note>
          <note>
            Jag lyssnade till Mats Odell tidigare i dag; han var ju med ett
            tag här. Han sade att man självfallet inte ska ge subventioner
            till byggarna under goda tider eftersom byggkostnaderna har stigit
            från 1 200 per kvadratmeter till 1 700 kronor per kvadratmeter.
            Ni har ju sänkt skatterna. Jag tror att ni har sänkt skatterna
            för att ge svenska folket större köpkraft så att de kan efterfråga
            bostäder. Men när de nu inte gör det ska ni då ta till fler skattesänkningar?
            Är det lösningen på bostadsproblematiken?
          </note>
          <note type="speaker">
            Anf. 267 ANDREAS NORLÉN (m) replik:
          </note>
          <note>
            Herr talman! En del av de sänkta skatterna, till exempel den
            sänkta inkomstskatten, gör självfallet att folk har mer pengar
            över för att konsumera till exempel bostäder. Syftet är dock framför
            allt att det ska löna sig bättre att arbeta, vilket är ett effektivt
            sätt att bekämpa arbetslösheten på.
          </note>
          <note>
            Jag skulle avslutningsvis vilja väcka en annan fråga, nämligen
            den som jag har ställt tidigare till socialdemokrater här i dag
            och inte fått något svar på: Vad är alternativet? Vi fick höra
            Egon Frid från Vänsterpartiet som vill ha 100 miljarder i investeringsstöd
            under tio år. Socialdemokraterna tycks under samma period vilja
            ha ungefär 4 miljarder i investeringsstöd. Det är en skillnad
            på 96 miljarder. Som vänsterpartisten själv sade här är det en
            viss diskrepans mellan förslagen.
          </note>
          <note>
            Jag tror att det skulle vara intressant för väljarna att få veta
            vad det är som gäller. Är det 4 miljarder på tio år, är det 100
            miljarder eller är det mittemellan kanske 50 miljarder?
          </note>
          <note type="speaker">
            Anf. 268 GUNNAR SANDBERG (s) replik:
          </note>
          <note>
            Herr talman! Väljarna ska få veta vad det är som gäller när det
            är dags att gå till val 2010, Andreas Norlén. Men det är två år
            fram till valet, och det är nu man behöver bostäder. Det är nu
            det efterfrågas bostäder, och det kommer det säkert att göras
            2010 också.
          </note>
          <note>
            Jag tycker att det är ni som ska ta fram en bostadspolitik, för
            den saknar vi i dag. Det råder total brist på bostadspolitik.
            Det här är ni förmodligen inte nöjda med, och jag hoppas att ni
            går hem och gör er hemläxa.
          </note>
          <note>
            Näringspolitik och energifrågor
          </note>
          <note type="speaker">
            Anf. 269 ALF ERIKSSON (s):
          </note>
          <note>
            Herr talman! Nu ska vi gå över till att diskutera närings-, klimat-
            och energipolitik. Grunden för vår välfärd har skapats av våra
            råvaror, som vi förädlar i det som vi i dagligt tal kallar för
            basindustrin.
          </note>
          <note>
            Fram till i dag har den förhållandevis billiga elenergin kompenserat
            de högre transportkostnader som har belastat den svenska industrin.
            Orsaken till det är att vi ligger geografiskt i utkanten av de
            stora marknaderna. Därför har vi högre transportkostnader än jämförbara
            konkurrentländer.
          </note>
          <note>
            Malmen och skogen har vi sett som råvaror. Jag tycker att vi
            ska räkna in energin här också. Det är självklart att vi ska vidareförädla
            våra råvaror så långt som möjligt. Att exportera el för annat
            än att trygga elmarknadens funktionssätt är inte heller någon
            bra affär. Vi ska förädla den och skapa det mervärde som de anställda
            i industrin åstadkommer med dessa råvaror.
          </note>
          <note>
            För att det ska fungera måste vi ha en långsiktig förutsägbar
            energiproduktion. Det finns nog inget område där behovet av långsiktiga
            spelregler är större än på det energipolitiska. Vem vågar göra
            investeringar när man inte vet vilka spelregler som gäller om
            två år? Regeringen ger inga besked. Jag hade förväntat mig att
            näringsminister Maud Olofsson skulle vara här och delta i debatten
            i dag, men det är hon inte.
          </note>
          <note>
            Regeringen har under hela mandatperioden talat om behovet av
            blocköverskridande överenskommelser. Vi har väntat på inbjudan
            till de diskussionerna. Men den har inte kommit.
          </note>
          <note>
            Frågan är inte död för det. I stort sett varje dag, på ett eller
            annat sätt, blir vi uppvaktade om behovet av just blocköverskridande
            överenskommelser. Det är fackföreningsrörelsen, det är näringslivet
            och det är energibolag som frågar vad det är som ska gälla efter
            2010.
          </note>
          <note>
            Det har gått så långt att vi själva gjorde en inbjudan till de
            politiska partierna för att få till stånd en diskussion, men regeringspartierna
            uteblev. Sedan gjorde Svenskt Näringsliv och fackföreningsrörelsen
            en inbjudan, men inte då heller såg vi till regeringspartierna.
          </note>
          <note>
            Jag har kunnat konstatera att Maud Olofsson säger att hon inväntar
            EU. Folkpartiet talar om att vi ska bygga fyra nya kärnkraftverk.
            Ola Alterå säger att vi inte kan investera i någon kärnkraft före
            2020 på grund av åtagandena när det gäller förnybar energi. Statsministern
            är bekymrad över vad som händer med åtagandet för förnybar energi.
            Med sådana signaler är det väl inte underligt att marknaden är
            mer eller mindre förtvivlad.
          </note>
          <note>
            Herr talman! Det kostar oss många arbetstillfällen om regeringen
            inte kan samla ihop sig till en uppfattning och sätta sig ned
            med oss för att diskutera en långsiktig energiöverenskommelse.
            Vi förlorar i tempo.
          </note>
          <note>
            Vi har sett det som viktigt att vi kan vara föregångare på energi-
            och klimatområdet. Nu åker regeringen världen runt och berömmer
            sig av de insatser som vi har gjort i det här landet. Det är gamla
            insatser som beslutades under förra mandatperioden. Vi skulle
            gärna se att vi kunde fortsätta med den politiken i framtiden
            också. Men på grund av uteblivna besked riskerar vi att förlora
            i tempo, och vi kommer att stå där i framtiden utan ny teknik.
            Det är nämligen så att den som inte gör den nödvändiga omställningen
            i tid är den som kommer att förlora på omställningen. Den kan
            inte sälja sin nya teknik till någon annan.
          </note>
          <note>
            Herr talman! Regeringspartierna står ensamma. I dessa tider när
            vi upplever varsel och oro på arbetsmarknaden och behöver alla
            jobb som vi över huvud taget kan hitta behövs det spelregler så
            att människor får en framtidstro och så att vi får skattebetalare
            även i framtiden.
          </note>
          <note type="speaker">
            Anf. 270 LARS TYSKLIND (fp) replik:
          </note>
          <note>
            Herr talman! Jag blev lite intresserad på slutet när Alf Eriksson
            pratade om att regeringen åker runt världen och pratar om insatser
            som görs i Sverige. Det är klart att Sverige i många stycken är
            ett föregångsland.
          </note>
          <note>
            I nästa mening sade han att det var gamla insatser och att de
            insatserna hade gjorts under en tidigare mandatperiod. Jag är
            intresserad av vilka insatser konkret det är som Alf Eriksson
            pratar om.
          </note>
          <note type="speaker">
            Anf. 271 ALF ERIKSSON (s) replik:
          </note>
          <note>
            Herr talman! Vi är i det här landet världsledande på flera områden
            när det gäller förnybar energi för att nämna ett exempel. Vi ligger
            väldigt långt framme när det gäller fjärrvärmeutveckling. Vi skulle
            kunna komma betydligt längre. Vi ligger bra framme när det gäller
            utveckling av alternativa drivmedel. Men vi skulle behöva smörja
            det maskineriet med nya åtaganden och stöd för pilotanläggningar.
          </note>
          <note>
            Det är så pass intressant att man från den amerikanska sidan
            är över och studerar vad som finns på den svenska marknaden för
            att kunna använda det där hemma. Visst är vi långt framme, men
            vi får inte tappa det försprång som vi har.
          </note>
          <note type="speaker">
            Anf. 272 LARS TYSKLIND (fp) replik:
          </note>
          <note>
            Herr talman! Anledningen till att jag ställde frågan var att
            jag ville höra om det var något specifikt beslut som den socialdemokratiska
            regeringen hade fattat. Vi är väl alla överens om att de här åtgärderna
            när det gäller fjärrvärme och alternativa drivmedel är bra och
            att vi har en väl utvecklad miljöteknik i det här landet som bland
            annat amerikanerna är intresserade av. Det var därför jag ställde
            frågan.
          </note>
          <note type="speaker">
            Anf. 273 ALF ERIKSSON (s) replik:
          </note>
          <note>
            Herr talman! Mycket av de här satsningarna har gjorts under förra
            mandatperioden och mandatperioden innan. Då hade vi en blocköverskridande
            överenskommelse om energipolitiken. Vi hade en stor majoritet
            i riksdagen bestående av s, v och c. Det bildade en stabilitet.
            Det bildade också en grund så att näringslivet vågade investera
            och satsa riskpengar i den här marknaden.
          </note>
          <note>
            Det är klart att om man står inför situationen att inte veta
            om Folkpartiets förslag om att bygga fyra nya kärnkraftverk kommer
            till stånd är det inte säkert att man vågar göra några satsningar
            på förnybar elproduktion.
          </note>
          <note type="speaker">
            Anf. 274 ANDREAS NORLÉN (m) replik:
          </note>
          <note>
            Herr talman! Alf Eriksson efterlyser en energiöverenskommelse
            mellan Socialdemokraterna och alliansregeringen. Jag trodde att
            Alf Eriksson kanske mer var inriktad på en energiöverenskommelse
            inom sin egen oppositionskartell, Socialdemokraterna, Miljöpartiet
            och Vänsterpartiet. Det skulle i så fall vara väldigt intressant
            om Alf Eriksson ville ge oss andra ett litet stalltips om hur
            oppositionens samlade energipolitik kan komma att gestalta sig.
            Hur många reaktorer vill ni stänga nästa mandatperiod med Maria
            Wetterstrand som energiminister?
          </note>
          <note type="speaker">
            Anf. 275 ALF ERIKSSON (s) replik:
          </note>
          <note>
            Herr talman! Det är enkelt för regeringen att försöka lasta över
            problematiken på oppositionen, men så lätt kommer ni inte undan.
            Det är faktiskt så att det är ni som sitter på regeringstaburetterna.
          </note>
          <note>
            Vi tänker inte låsa upp oss i några bestämda uppfattningar om
            hur det ska se ut framöver eller sköta energiförhandlingar via
            riksdagens talarstol eller i massmedierna. Vi ser seriöst på den
            här frågan. Vi vill sätta oss vid förhandlingsbordet utan att
            ha några uppbundna uppfattningar som gör att vi inte kan träffa
            någon överenskommelse.
          </note>
          <note type="speaker">
            Anf. 276 ANDREAS NORLÉN (m) replik:
          </note>
          <note>
            Herr talman! Jag noterar att Alf Erikssons besked tycks vara
            att oppositionen för dagen inte har någon energipolitik, i vart
            fall inte i kärnkraftsfrågan. Det är naturligtvis också ett besked
            till väljarna.
          </note>
          <note>
            Jag kanske inte får något svar på min fråga om hur många reaktorer
            ni vill stänga nästa mandatperiod. Blir det en, två eller tre?
            Alf Eriksson behöver inte precisera sig i detalj. Det räcker med
            en uppfattning om hur stor del av kärnkraften som ska avvecklas
            och hur fort det ska gå. Han behöver inte ange exakt antal reaktorer
            men kanske kan ge en liten hint om det är ungefär en eller ungefär
            fem. Det skulle vara intressant att få en liten fingervisning.
          </note>
          <note type="speaker">
            Anf. 277 ALF ERIKSSON (s) replik:
          </note>
          <note>
            Herr talman! Vi har i grunden inte ändrat uppfattning när det
            gäller den långsiktiga energipolitiken. Som jag säger kommer vi
            att delta i sådana förhandlingar med öppna mandat. Det är ingen
            hemlighet utan sagt precis på det sättet att vi ska behålla de
            kärnkraftsaggregat vi har tills vi kan ersätta dem med förnybar
            energi.
          </note>
          <note>
            Sitta i glashus och kasta sten på oppositionen jag vill återigen
            påpeka att det inte är vi som bär ansvaret, tyvärr, för då hade
            det sett annorlunda ut på det energipolitiska området. Det är
            faktiskt ni som sitter med ansvaret. Här spretar uppfattningarna,
            som jag har redogjort för tidigare, åt alla håll, från att ni
            ska bygga mycket förnybar energi till att ni ska bygga fyra nya
            kärnkraftverk. Den spretigheten och bredden har vi inte inom oppositionen.
          </note>
          <note type="speaker">
            Anf. 278 KENT PERSSON (v):
          </note>
          <note>
            Herr talman! När jag anmälde mig till debatten för någon vecka
            sedan hade jag tänkt prata lite grann om Växande företag fler
            i arbete . Det är en rapport som Vänsterpartiet alldeles nyligen
            har gett ut. Det finns en hel del återgivet i vår budgetmotion.
            Med tanke på vad som händer i dag i samhället runt om i världen
            kan man inte låta bli att prata lite grann om den finansiella
            oron som drabbar inte bara oss i Sverige utan som är världsomfattande.
            Det sammantaget med den vikande konjunkturen gör att läget är
            allvarligt.
          </note>
          <note>
            Det är just bristen på tilltro till det finansiella systemet
            som gör att företagen i dag har det svårare än tidigare. Just
            bristen på riskkapital är helt avgörande för företagsamhetens
            utveckling i Sverige. Det här är speciellt allvarligt på landsbygden.
            Det var redan tidigare problem för företag att låna pengar på
            banken och att få riskkapitalister att satsa. Den finansiella
            krisen i dag innebär ännu större problem och svårigheter för företagen.
          </note>
          <note>
            Att i det läget ha som mål att sälja ut den sista andelen av
            svenska banker som staten fortfarande äger är för mig svårt att
            förstå. Här har vi möjlighet att använda vårt ägande till att
            vara en garant för att se till att det finns ett finansiellt riskkapital
            för företag så att de kan investera, inte bara i nya maskiner
            utan också i form av uppköp. Just bristen på tilltron i dag som
            vi ser mellan bankerna, mellan riskkapitalet och bankerna, gör
            att vi står inför en större kris än vad vi kanske har sett början
            på än.
          </note>
          <note>
            Därför blir frågan vilken roll staten har i detta läge. Den måste
            vara att se till att det finns riskkapital till investeringar
            och framtidssatsningar för att främja en utveckling inom energiomställningen
            i stället för att vi ständigt ser att det är utländska riskkapitalister
            som försöker nå framgång när det gäller svensk miljöteknik.
          </note>
          <note>
            Det är tyvärr så att miljöförändringarna och klimatförändringarna
            inte tar paus bara för att det är en finansiell kris i samhället
            eller en begynnande lågkonjunktur. De fortgår oavsett hur läget
            ser ut. Därför har vi en möjlighet i dag, om staten vill ta initiativet,
            att våga satsa i en miljöteknikfond för att se till att de innovationer
            som finns i Sverige inom miljö- och teknikområdet också kan omvandlas
            i produkter och tjänster som vi har nytta av i Sverige och även
            i omvärlden.
          </note>
          <note>
            Miljö- och teknikområdet är det område som vi ser har den största
            potentialen i framtiden för en växande export. Det är viktigt
            att inse och förstå att just exporten är oerhört viktig för svensk
            ekonomi i sin helhet. Därför är det oroande, herr talman, att
            se att den svenska exportandelen alltså har minskat de senaste
            50 åren. Det är ingenting jag beskyller alliansen för utan det
            här är ett faktum. Därför måste vi också göra insatser, framför
            allt så att små och medelstora företag når ut på exportmarknaderna.
          </note>
          <note>
            Vi har de senaste åren helt missat de nya marknaderna, nämligen
            Kina och Indien. Där har vi tappat relativt sett gentemot våra
            konkurrerande länder. Därför måste vi, precis som Vänsterpartiet
            föreslår i budgetmotionen, öka satsningarna på exportnäringarna
            genom att se till att Exportrådet har de resurser som, tyvärr,
            alliansregeringen har dragit ned på, se till att exportrådgivningen
            på hemmaplan för företag fungerar bättre än tidigare.
          </note>
          <note>
            Vi behöver också bygga upp ett stödsystem i Sverige så att vi
            minimerar marknadens oförmåga att lösa kriserna när det gäller.
            Vi ser återigen det paradoxala i att i kapitalismens högborg USA
            är man tvungen att förstatliga delar av bankväsendet för att garantera
            att det finns kapital för företag att låna så att de vågar investera
            igen. Bara tanken på att fortsätta att sälja ut Nordea förefaller
            för mig i det här läget väldigt oseriös.
          </note>
          <note>
            När det gäller energipolitiken i övrigt har jag under två års
            tid väntat på en inbjudan från Maud Olofsson. Under två års tid
            har jag ställt frågan och fått till svar att inbjudan kommer.
            Under två års tid har det stått i finansplanen att det kommer
            samtal. När? Nu är min talartid snart slut. Jag kommer att lämna
            kammaren efter mitt anförande. Det beror inte på någon brist på
            respekt för er utan för att jag har min dotter här i staden, och
            jag vill gärna träffa henne i kväll.
          </note>
          <note type="speaker">
            Anf. 279 ANDREAS NORLÉN (m) replik:
          </note>
          <note>
            Herr talman! Vi fick höra en del oroliga ord om finanskrisen
            och de problem som följer därav för företagen. Det ställdes en
            fråga om statens roll. I motsats till Vänsterpartiet är min uppfattning
            att statens grundläggande roll är att skapa bra spelregler för
            den finansiella sektorn och att i den mån det behövs bidra till
            ökad stabilitet på finansmarknaderna, till exempel på det utmärkta
            sätt som Riksbanken och Riksgäldskontoret har agerat för att tillföra
            kapital när det har behövts. Regeringens arbete har också haft
            den tydliga inriktningen att gemensamt i Europa skapa stabilitet
            och bra spelregler.
          </note>
          <note>
            Det är också regeringens uppgift att se till att finanspolitiken
            bidrar till trovärdighet för Sveriges avsikt att hålla ordning
            på sina offentliga finanser. Hur kan Vänsterpartiets ansvarslösa
            expansionspolitik enligt talarens uppfattning bidra till finansiell
            stabilitet i Sverige?
          </note>
          <note type="speaker">
            Anf. 280 KENT PERSSON (v) replik:
          </note>
          <note>
            Herr talman! Det var en rolig omvandling. Det vi nu har upplevt
            är att den fullständigt avreglerade finansiella marknaden har
            kollapsat. Det är en fullständig härdsmälta. Det är inte så att
            enskilda personer har varit kriminella. De har agerat utifrån
            de lagar och den ordning som har gällt, och de har byggt upp en
            bubbla där det har varit lönsamt att tjäna pengar på pengar. Det
            säger vi fullständigt nej till. Det enda som skapar värde i samhället
            är att satsa och investera i produktion av varor och tjänster.
          </note>
          <note>
            Vi behöver ytterligare reglera den finansiella marknaden så att
            den fungerar. Vi behöver se över bankernas ensidiga möjlighet
            att säga upp lån, vilket har gjort att företag går i konkurs.
            Detta är en oansvarig politik.
          </note>
          <note type="speaker">
            Anf. 281 ANDREAS NORLÉN (m) replik:
          </note>
          <note>
            Herr talman! Kent Persson säger nej till att tjäna pengar på
            pengar. Att tjäna pengar på pengar brukar vi andra kalla ränta.
            Det innebär, som jag tolkar det, att Kent Persson vill avskaffa
            det ekonomiska systemet som vi i dag känner det genom att till
            exempel avskaffa företeelsen ränta. Det är ett helt nytt ekonomiskt
            system, praktiserat kanske i andra länder vid andra tidpunkter
            med blygsam framgång för att uttrycka sig försiktigt.
          </note>
          <note>
            Jag tycker att frågan kvarstår: Givet det ekonomiska system vi
            i dag har i Sverige är det viktigt att staten och regeringen står
            för en finanspolitik som ger trovärdighet och som visar att man
            har ordning på de offentliga finanserna. Till och med Socialdemokraternas
            Mona Sahlin har anfört i tämligen skarpa ordalag att Vänsterpartiet
            för en ansvarslös finanspolitik som hon inte kan tänka sig att
            stå bakom i regeringsställning.
          </note>
          <note>
            Då är frågan återigen: På vilket sätt skulle Vänsterpartiets
            finanspolitik med kraftig expansionism bidra till finansiell stabilitet
            och därmed gynna Sveriges näringsliv?
          </note>
          <note type="speaker">
            Anf. 282 KENT PERSSON (v) replik:
          </note>
          <note>
            Herr talman! Till skillnad från alliansregeringen gör vi en stor
            satsning på kommunsektorn som helhet. Kommunsektorn är en viktig
            förutsättning för ett fungerande svenskt näringsliv. Ungefär 500
            miljarder upphandlas av den offentliga sektorn varje år. En stor
            del går till framför allt småföretag i småkommuner. Vi vill nu
            göra det lättare för småföretag att vara med och upphandla, för
            det är krångligt i dag. Lagen om offentlig upphandling är krånglig,
            och den behöver ses över för att göra det lättare.
          </note>
          <note>
            Det här är viktigt. Grunden för en välfärdsstat, grunden för
            att vi har ett näringsliv över huvud taget, är att vi har en välfärd
            som vi kan luta oss mot. Det handlar om skola, infrastruktur,
            vägar, järnvägar och telekommunikationer. Det är grundförutsättningen
            för att företagen ska kunna växa här. Vi ska kratta i manegen
            för företagen så att de ges möjlighet att växa här i Sverige.
            Det är vår politik.
          </note>
          <note type="speaker">
            Anf. 283 JAN R ANDERSSON (m) replik:
          </note>
          <note>
            Herr talman! Debattören efterlyser mer riskvilligt kapital, och
            i detta syfte menar han att Vänstern, och givetvis riksdagen,
            borde verka för att Nordea skulle förbli statlig. Med anledning
            av detta skulle jag vilja ställa frågan: På vilket sätt borde
            Nordea göra andra bedömningar än dagens redan existerande banker
            gör för att bidra till att öka riskkapitalet? Det är det som frågan
            handlar om.
          </note>
          <note>
            I denna finanskris, liksom den finanskris vi hade i Sverige i
            slutet av 80-talet och början av 90-talet, har bedömningen varit
            att man har för stor risk. Nu står du här och säger att vi ska
            ha större tillgång till riskkapital från statligt ägda banker.
            Frågan är: Hur skulle Nordea göra andra bedömningar än de bedömningar
            banker gör i dag?
          </note>
          <note type="speaker">
            Anf. 284 KENT PERSSON (v) replik:
          </note>
          <note>
            Herr talman! Det är självklart att Nordea inte kan göra andra
            bedömningar än enligt de ägardirektiv som man har. Det är i så
            fall riksdagen som ska fastställa ägardirektiven. Men det kan
            inte heller vara så att staten eller skattebetalarna ska gå in
            och rädda banksystemen när de kollapsar, som de var tvungna att
            göra i början av 90-talet.
          </note>
          <note>
            Den politik som förs av alliansen i dag är att sälja ut Nordea.
            Om det sedan går över styr ska man köpa tillbaka banken. Det är
            dålig politik. Vi ska använda och förvalta vår gemensamma egendom
            i form av statliga företag så att det gagnar utvecklingen.
          </note>
          <note>
            Det är brist på riskvilligt kapital i dag. Man kan dagligen läsa
            att riskkapitalbolag inte kan låna upp från banker till exempel,
            och på det sättet kan de inte fortsätta att garantera verksamhet
            i företagen och går i konkurs. Så ser verkligheten ut i dag.
          </note>
          <note type="speaker">
            Anf. 285 JAN R ANDERSSON (m) replik:
          </note>
          <note>
            Herr talman! Det ska bli intressant att höra den här debatten,
            om att vi har en finanskris som är orsakad av att banker och finansinstitut
            har tagit för stora risker, att man har lånat ut pengar med för
            dålig säkerhet. I denna debatt har då Vänsterpartiet propagerat
            för att vi i stället ska ha en statlig bank som går in och tar
            risker.
          </note>
          <note>
            I princip är det samma sak. Det blir ändå skattebetalarna som
            får ta smällen när Nordea inte klarar av att göra det som amerikanska
            banker inte har klarat av att göra. Det ni föreslår är ingenting
            annat än en kris fast i ett annat namn.
          </note>
          <note>
            Det som är viktigt att göra för banker och finansväsen är att
            se till att goda affärsidéer kommer fram men undvika att skattebetalarna
            får ta notan. Ni har egentligen inget annat recept.
          </note>
          <note>
            Du säger att vi ska ha mer riskvilliga investeringar, och du
            vill att Nordea ska göra detta. Då tycker jag att ni borde framföra
            sådana förslag här i kammaren så att vi kan debattera dem på allvar,
            för jag tycker inte att det är så mycket allvar i det du säger.
          </note>
          <note type="speaker">
            Anf. 286 KENT PERSSON (v) replik:
          </note>
          <note>
            Herr talman! Det är väl så att det här är betydligt allvarligare
            än vad många tycks tro. Vi ser åtminstone effekterna, och det
            är ökade varsel och ökade konkurser. Det är ett problem när det
            inte finns riskvilligt kapital att tillgå.
          </note>
          <note>
            Jag vill påminna kammaren: Vad hade ABB och Ericsson varit om
            staten inte hade gått in och gjort satsningar, riskvilligt satsat
            på utveckling så att de företagen har kunnat utvecklas? Det är
            just det som har varit framgångsreceptet i Sverige, samarbetet
            mellan stat och företag.
          </note>
          <note>
            När det inte finns riskkapital kommer utländska riskkapitalister
            hit till Sverige och försöker ragga upp innovationer och idéer
            och utveckla dem, förhoppningsvis här i Sverige men oftast utomlands.
            Det är till exempel ett solcellsföretag i Uppsala, som i dag finns
            nere i Tyskland. Det är inte en bra politik.
          </note>
          <note type="speaker">
            Anf. 287 JAN ANDERSSON (c) replik:
          </note>
          <note>
            Herr talman! Kent Persson säger att han i två års tid har väntat
            på en inbjudan till breda energisamtal. Var lugn, Kent Persson!
            Den kommer.
          </note>
          <note>
            Jag vet inte om Kent har sett att det internationellt har hänt
            en del i klimat- och energifrågorna under de här två åren. Bland
            annat har EU tagit en målsättning om 20-20-20, det vill säga att
            vi ska minska koldioxidutsläppen med 20 procent, energieffektivisera
            med 20 procent och ha 20 procent förnybart i systemen.
          </note>
          <note>
            Jag tycker för min del att det är rätt bra om vi har det här
            på plats innan vi för svensk del sätter oss vid förhandlingsbordet.
            Var lugn! Inbjudan kommer. Dessutom kommer vi att bjuda in både
            Miljöpartiet och Vänsterpartiet till våra överläggningar.
          </note>
          <note>
            Jag läser i Socialdemokraternas stora klimat- och energimotion
            från i fjol att man säger att Vattenfall ska erbjuda Europas lägsta
            energipriser till industrin. Delar Kent Persson den synen?
          </note>
          <note type="speaker">
            Anf. 288 KENT PERSSON (v) replik:
          </note>
          <note>
            Herr talman! Den första delen, att den här inbjudan kommer till
            både Miljöpartiet och Vänsterpartiet, vet jag inte riktigt hur
            man ska tolka.
          </note>
          <note>
            Faktum är att det var för nästan exakt två år sedan som vi första
            gången fick inbjudan av Maud, vår näringsminister, direkt här
            i kammaren till samtliga politiska partier. Det här har jag hört
            ett visst antal gånger, inte bara här i kammaren utan även i tv.
            Jag får väl vänta ytterligare en tid, bara det inte blir som i
            pjäsen I väntan på Godot , där det inte blev någonting.
          </note>
          <note>
            I övrigt är det så att vi är olika politiska partier, och vi
            gör olika bedömningar i olika frågor. Men jag kan försäkra Jan
            Andersson att när det gäller energipolitik och näringspolitik
            står Socialdemokraterna och Vänsterpartiet oerhört nära varandra
            betydligt mycket närmare än vad du tycks tro.
          </note>
          <note type="speaker">
            Anf. 289 JAN ANDERSSON (c) replik:
          </note>
          <note>
            Herr talman! Ja, inbjudan kommer.
          </note>
          <note>
            Det var intressant att höra att ni står så oerhört nära varandra
            i det här. Är det då så att Kent Persson delar synen att Vattenfall
            ska erbjuda Europas lägsta energipriser till basindustrin? Om
            nu Vattenfall skulle göra det, hur är det tänkt att det ska göras?
            Hur tänker man sig att det ska fungera i förhållande till fri
            konkurrens och regler om statsstöd?
          </note>
          <note>
            Jag tycker att man är ute och fiskar i ganska grumliga vatten
            när man försöker förespegla dem som nu tappar sina jobb, inte
            bara av energiprisanledning, att man ska lösa det här på något
            sätt när det faktiskt inte är möjligt att genomföra i verkligheten.
          </note>
          <note type="speaker">
            Anf. 290 KENT PERSSON (v) replik:
          </note>
          <note>
            Herr talman! Det blir lite märkligt. Jag vet inte vem du ställde
            frågan till. Det borde uppenbarligen vara Alf som svarar på den
            frågeställningen. Du hade ju tidigare möjlighet att begära en
            replik till Alf om Vattenfall och deras förslag.
          </note>
          <note>
            Vi är olika politiska partier, och du vet lika väl som jag att
            det här inte är någon fråga som vi driver i Vänsterpartiet. Hur
            det här ska gå till vet inte jag, utan det är en fråga som du
            bör ställa till Socialdemokraterna, som har drivit den. Allt annat
            är orimligt.
          </note>
          <note type="speaker">
            Anf. 291 BODIL CEBALLOS (mp):
          </note>
          <note>
            Herr talman! För mig som ledamot inte i näringsutskottet utan
            i utrikesutskottet är det nästan en arbetsskada att alltid koppla
            det som sker på hemmaplan till ett lite större skeende, det vill
            säga det som händer i resten av världen.
          </note>
          <note>
            När min lönsamma hemmafabrik Norrsundets pappersbruk lades ned
            samtidigt som företaget i stället expanderade i Brasilien började
            åtminstone mina tankar snabbt förflytta sig över Atlanten, och
            jag började fördjupa mig i temat svenska och europeiska bolags
            agerande i andra länder.
          </note>
          <note>
            I början handlade det mest om pappersbruken och om den utveckling
            som jag sedan flera år redan uppmärksammats på av latinamerikanska
            miljöaktivister som besökt mig för att få Miljöpartiets stöd mot
            skövlingen av Amazonas och andra skogar och mot etableringen av
            smutsiga och miljöstörande industrier i deras hemländer.
          </note>
          <note>
            Relativt snart dök naturligtvis annat än pappersbruken upp på
            agendan, i synnerhet olika energibolags agerande på flera olika
            kontinenter. Det går inte att särskilja utvecklingen av vårt näringsliv
            i Sverige och utvecklingen i andra länder. Som vanligt hör allt
            ihop.
          </note>
          <note>
            Herr talman! Temat för debatten här är näringsliv och energi.
            Det är två frågor som onekligen hör nära samman. Inte minst gäller
            det när man tittar utanför Sveriges gränser, där kampen om vinsterna
            från de fossila bränslena engagerar företag från hela världen
            och där metoderna inte alltid är särskilt rumsrena.
          </note>
          <note>
            Häromdagen avgick hela regeringen i Peru i stället för att vänta
            på att bli avsatt på grund av en korruptionsskandal där det norska
            oljebolaget Discover Petroleum var inblandat. Skandalen har fått
            namnet Petrogate, och det säger väl allt.
          </note>
          <note>
            Andra svenska och europeiska oljebolag som antingen agerar klart
            i strid med de regler som gäller eller utnyttjar de kryphål som
            finns är, för att bara ta några exempel, det svenska Lundin Oil,
            som verkar i krigets Sudan, det spanska Repsol, som har haft kontakter
            med Colombias paramilitärer, franska oljebolag i Burma etcetera.
            Olje- och gasfyndigheter och alla pipeliner driver befolkningar
            på flykt, många gånger ursprungsbefolkningar. Vinsterna kommer
            i de flesta fall de stora bolagen och vissa korrupta politiker
            till del, medan fattigdomen hos befolkningen i stället ofta ökar.
          </note>
          <note>
            Men det är inte bara de privata bolagen som agerar i marginalen
            av vad som kan anses lagligt eller moraliskt riktigt. Vi behöver
            inte gå längre än till vårt statliga Vattenfall, som med hög miljöprofil
            i Sverige bryter kol i Tyskland, med stora konsekvenser för den
            berörda befolkningen, som också där tvingas bort från sina hemtrakter.
            Stora Enso, som delvis ägs av finska staten, ägare till Norrsundets
            bruk, etablerar sig nu mer och mer i Latinamerika och kritiseras
            av miljörörelserna inte så mycket på grund av utsläpp från fabrikerna
            men på grund av skogsskövling och bekämpningsmedel.
          </note>
          <note>
            Det spanska Endesa till stor del statligt även det bygger dammar
            i Latinamerika och tvingar indianbefolkningen från deras hem och
            marker, bland annat i Patagonien i södra Chile. Det enda positiva
            med den dammen är att det åtminstone inte handlar om ett fossilt
            bränsle och därför inte späder på klimatpåverkan. Men när den
            energi som utvinns ska transporteras 200 mil till huvudstaden
            utan en enda avstickare på vägen undrar man ju varför man inte
            hellre bygger en solcellspark i den betydligt mer närbelägna Atacamaöknen,
            där förresten Boliden en gång på 1970-talet, med då obefintlig
            miljölagstiftning, förorenade stora områden som de sedan aldrig
            har behövt ta ansvar för.
          </note>
          <note>
            I ett land som Chile, där alla naturtillgångar har sålts till
            privata aktörer, blir det svårt för regeringen att styra valet
            av energi till annat än det bolagen är beredda att betala för.
            Endesa äger 80 procent av allt vatten i Chile. Resten äger andra
            utländska bolag.
          </note>
          <note>
            Det kärnkraftsälskande landet Frankrike är ute och missionerar
            om kärnkraft i många länder runt om i världen. Tanken är att franska
            bolag ska få bygga dem, förstås. Men vem ska sedan ta hand om
            avfallet? I studier som har gjorts om radioaktiv strålning har
            det visat sig att landet Benin strålar. Orsaken är dumpat radioaktivt
            avfall. Även på andra ställen i fransktalande Afrika känner vi
            till att det finns radioaktivt avfall dumpat. Kan det ha något
            samband? Förmodligen.
          </note>
          <note>
            En lukrativ handel verkar också vara att sälja avfall, till exempel
            elektronikavfall, till länder utan eller med dålig miljöskyddslagstiftning.
            Vårt elektronikavfall är ett stort problem i flera länder i Afrika.
            Jag blir uppmärksammad på det här problemet allt som oftast när
            jag träffar besökare från Afrika här i riksdagen.
          </note>
          <note>
            Miljöpartiet har gått i täten för en omställning till nya bränslen,
            och Sverige ligger väldigt långt framme, som flera har sagt, när
            vi jämför oss med andra länder. Vi har miljötekniken. Vi har företag
            med både kunskap och resurser att investera i andra länder. Inte
            minst har vi ett mycket gott rykte, och förtroendet för oss och
            det som förknippas med Sverige är mycket stort.
          </note>
          <note>
            Därför är det viktigt att det goda rykte vi har på det här området
            inte förstörs av svenska bolag som agerar i andra länder. I Afrika
            har nyligen det svenska företaget Sekab kritiserats för sina etanolprojekt
            i Tanzania, där det gäller sockerrör, och i Moçambique, där det
            gäller jatroba. Projekten kritiseras i huvudsak eftersom de tar
            mark i anspråk som tidigare användes för livsmedelsförsörjning.
            När det gäller sockerrören krävs mycket vatten, vilket också riskerar
            att försämra förutsättningarna för annan odling i närområdet.
            I Tanzania tvingades tusentals personer att flytta på grund av
            det svenska etanolprojektet.
          </note>
          <note>
            Med grund i de här exemplen har nu jag och några andra miljöpartister
            skrivit en motion där vi kräver att man ska ställa krav på att
            de svenska bolagen tar både sociala och miljömässiga hänsyn och
            gör konsekvensbedömningar när man investerar i andra länder. Det
            ska gälla också europeiska bolag.
          </note>
          <note type="speaker">
            Anf. 292 HANS WALLMARK (m) replik:
          </note>
          <note>
            Herr talman! Jag kommer i fred. Jag vill inleda med att säga
            det till Bodil Ceballos. Jag skulle ha kunnat ta en replik om
            hur de tre partierna på vänsterkanten ska kunna förena sig eller
            om hur en bensinskattehöjning med 2 kronor litern kan slå i olika
            områden av Sverige, men jag avstår från det, för jag tycker att
            Bodil Ceballos inlägg var kolossalt intressant.
          </note>
          <note>
            Jag håller kanske inte med om allt, exempelvis när det gäller
            kärnkraften, men kopplingen mellan global energipolitik och utrikespolitik
            är viktig. Bodil Ceballos berörde den västra och södra delen av
            världen, men hon nämnde inget om den östra, där jag vill påstå
            att det finns en koppling mellan statsledning och företag, nämligen
            Ryssland och Gazprom.
          </note>
          <note>
            Jag undrar bara om Bodil Ceballos skulle vilja utveckla sin syn
            på detta. Vi har ju sett hur ett land använder energileveranser
            som ett politiskt vapen. Vi har sett det i Georgien, i Baltikum
            och på fler ställen.
          </note>
          <note type="speaker">
            Anf. 293 BODIL CEBALLOS (mp) replik:
          </note>
          <note>
            Herr talman! Jag kan gärna diskutera Gazprom. Vi ser ju denna
            politik också på hemmaplan, med den planerade gasledningen i Östersjön,
            som Miljöpartiet redan på ett väldigt tidigt stadium tog avstånd
            från och har försökt väcka opinion kring. Vi vet också att många
            andra här i riksdagen inte vill se denna ledning i Östersjön.
          </note>
          <note>
            Precis som du säger använder Gazprom och ryska staten energin
            som en del i ett politiskt projekt. Man använder den också för
            att binda upp och sätta press på andra länder och för att ha makten
            över olje- och gasleveranser. Naturligtvis är det ett stort problem.
          </note>
          <note>
            Det som jag nu tog upp i stället Gazprom har vi ju diskuterat
            väldigt mycket här i riksdagen har vi inte diskuterat lika mycket.
            Det gäller hur våra bolag hanterar andra delar av energipolitiken,
            som är precis lika viktiga.
          </note>
          <note type="speaker">
            Anf. 294 HANS WALLMARK (m) replik:
          </note>
          <note>
            Herr talman! Jag tycker att det inlägg som Bodil Ceballos höll
            var kolossalt intressant. Återigen: Jag kanske inte håller med
            om alla aspekter, men jag tror att det är viktigt att man visar
            på den typ av kopplingar som finns och på den cynism som präglar
            en del av den globala omvärlden.
          </note>
          <note>
            Jag vill återkomma till det som jag ur ett svenskt Östersjöperspektiv
            ändå ser som ett reellt hot mot oss. Vi har mer eller mindre statligt
            kontrollerade bolag i vår närhet som använder energi- och gasleveranser
            som ett verktyg eller rent av som ett politiskt vapen i olika
            internationella konflikter. Det oroar mig. Det är viktigt att
            man från olika partier och från olika ledamöter upplyser om de
            faror som ligger i det.
          </note>
          <note>
            Storbritannien har redan nu inlett en diskussion om sitt oerhörda
            beroende av rysk gas och varnar för den faran. Kärnkraften kan
            naturligtvis vara ett alternativ. Där har Bodil Ceballos och undertecknad
            möjligtvis olika åsikt.
          </note>
          <note type="speaker">
            Anf. 295 BODIL CEBALLOS (mp) replik:
          </note>
          <note>
            Herr talman! Jag läste en studie som visade att om vi skulle
            ersätta alla fossila bränslen med kärnkraft från de uranfyndigheter
            vi känner till i dag skulle uranet räcka i ett år. Den är alltså
            knappast ett alternativ i den omställning som vi alla vill ha.
          </note>
          <note>
            Jag delar mycket av din oro, Hans Wallmark, för hur man använder
            oljan och energin i ett säkerhetspolitiskt perspektiv. Det finns
            andra sådana problem som vi kanske kommer att ha nära inpå oss
            väldigt snart. Då handlar det om Arktis och om risken för att
            där få in hela konflikten om oljan, gasen och energin. Det måste
            vi vara väldigt uppmärksamma på.
          </note>
          <note>
            Vi har samma problematik i hela Kurdistan. Vi har alltså krutdurkar
            runt omkring. Vi kan få en även på hemmaplan. Det är viktigt att
            vi är väldigt uppmärksamma och att vi tillsammans, faktiskt alla
            partier här, ser till att vi inte någonsin hamnar i en sådan situation.
          </note>
          <note type="speaker">
            Anf. 296 JAN R ANDERSSON (m):
          </note>
          <note>
            Herr talman! Våra svenska städer som växte fram på 1600- och
            1700-talet växte nästan alltid fram i närheten av floder och strömmar.
          </note>
          <note>
            Tillgången till vatten och strömmande vatten har alltid varit
            en förutsättning för både transporter och energiförsörjning. Hela
            vår svenska välfärd har i princip byggt på tillgången till vatten.
          </note>
          <note>
            Man kunde se en liknande symbolik när malmfälten började exploateras
            för drygt 100 år sedan. För att kunna försörja dessa stora industriprojekt
            med energi startade man en ganska industriell uppbyggnad av vattenkraften,
            som fortfarande i dag är den största producenten av energi för
            oss, tillsammans med kärnkraften.
          </note>
          <note>
            Tillgång till billig, säker och miljövänlig energi har varit
            en garant för vår svenska välfärd. I dag jobbar ungefär 400 000
            personer inom den elintensiva branschen. Givetvis är det också
            en förutsättning för en framtida välfärd att svenska företag kan
            garanteras billig, säker och miljövänlig energi.
          </note>
          <note>
            Men det här är givetvis ingen självklarhet. Det är ingen självklarhet
            att vi i all framtid ska ha en billig och säker el, utan det beror
            på de beslut som fattas här. Det beror också till viss del på
            om de beslut vi en gång har fattat ska gälla för alltid.
          </note>
          <note>
            Det är vi som berättar vilka förutsättningar industrin ska ha
            när det gäller tillgång till billig och säker el. Man kan generellt
            säga att energimarknaden och energipolitiken består av tre delar
            som i någon mening står i konflikt med varandra.
          </note>
          <note>
            En del är givetvis effektivitet. Vi måste ha en elmarknad, som
            jag sade, som kan ge billiga elpriser. Vi måste ha en marknad
            som fungerar och en reglering som är relevant och som faktiskt
            leder oss framåt.
          </note>
          <note>
            En annan del är givetvis miljön. Generella utsläpp har vi kunnat
            besegra. Men klimatutmaningen är den stora utmaning som står framför
            oss när det gäller miljöfrågorna.
          </note>
          <note>
            Det finns också en annan del som kanske handlar om försörjningssäkerhet.
            Det handlar givetvis om geopolitiska förutsättningar. Men det
            handlar också om marknadens stabilitet och leveranssäkerhet.
          </note>
          <note>
            Vi bör som politiker naturligtvis ta hänsyn till alla dessa delar.
          </note>
          <note>
            Om drygt ett decennium kommer stora delar av vår elproduktion
            att börja fasas ut. Den första av de nuvarande tio svenska reaktorerna
            kommer att stängas. Enligt Energimyndigheten har man konstaterat
            att vi kommer att ha en brist om ingenting görs. De alternativa
            energislag som föreslås och som för närvarande byggs ut i en takt
            som kanske motsvarar de ökade behov vi har just nu kommer inte
            att kunna ersätta de stora nedläggningar när det gäller energi
            som kommer att ske inom 1020 år.
          </note>
          <note>
            Frågan om framtidens energiförsörjning hänger därmed i luften.
            Vi har redan sett flera företag som har stängt sin verksamhet.
            De säger att det är på grund av att energipriserna börjar bli
            alltför höga.
          </note>
          <note>
            Fortfarande är energipriserna, relativt resten av världen, låga
            i Sverige. Men det finns ingen garanti för att det förblir så.
            Det finns inga svar. Därför tror jag att många av de beslut som
            företag och industrier vill fatta dröjer.
          </note>
          <note>
            Vi kan också konstatera att de styrmedel som finns, huvudsakligen
            via skatter och utsläppsrätter, är effektiva när det gäller att
            styra hur el produceras och konsumeras. Men frågan är om vår klimatpolitik
            styr bättre eller om den styr dyrare. Låt mig ge ett exempel!
          </note>
          <note>
            Sedan 1990 har vi ökat våra utsläpp av koldioxid i Sverige. Det
            beror givetvis på hur man räknar, för vissa energislag är undantagna
            från Kyotoprotokollet. Men om man exempelvis hugger ned en skog
            för att förbränna den tar det någonstans mellan 20 och 420 år
            innan den uppväxande skogen åter kan binda koldioxid.
          </note>
          <note>
            I ett kort perspektiv är det dessutom så att en nyproducerad
            och uppväxande skog ger mer koldioxid än vad som binds.
          </note>
          <note>
            Det här är ingenting som bara vetenskapen har konstaterat. Även
            Greenpeace har sagt att detta kan vara problematiskt. Med detta
            vill jag säga att förnybara energislag inte bara är oproblematiska.
            När man ser på frågan om miljö- och klimatomställning bör man
            ha en bredare blick än vad vi kanske för närvarande har.
          </note>
          <note>
            Det finns också stora välfärdsutmaningar som kommer av höjda
            elpriser. Man har räknat med att elpriserna, med en oförändrad
            energipolitik gentemot 20202030, kanske kommer att ha stigit med
            50 procent om 25 år. Man räknar då med välfärdsförluster på ungefär
            22 miljarder per år, som det skrevs i en rapport. Detta är då
            oaktat de välfärdsförluster som kan komma genom att industrier
            väljer att lägga ned i stället för att investera och oaktat hur
            våra andra sociala system klarar att hantera de problem som kan
            uppstå om vi inte klarar av att bygga våra företag starka inför
            framtiden.
          </note>
          <note>
            Är det klimatsmart att göra allting till alternativ? Ja, mer
            eller mindre, kanske man kan säga. Men jag tror också att man
            i denna tid av förnybara energikällor bör titta på livscykelanalyser.
            Man kan exempelvis titta på kärnkraften. Den producerar ungefär
            2 gram fossilt koldioxid per kilowattimme. Vattenkraften producerar
            5 gram. Vindkraften producerar faktiskt uppåt 10 gram. Detta kan
            då jämföras med kolkraften som ligger på 700 gram.
          </note>
          <note>
            Men det som är viktigt nu, herr talman, är att det inte dröjer
            med besked. För jobben och klimatet behövs det besked om framtidens
            energi.
          </note>
          <note type="speaker">
            Anf. 297 ALF ERIKSSON (s) replik:
          </note>
          <note>
            Herr talman! Jag delar Jan R Anderssons oro, att bristen på besked
            kan vara negativ för utvecklingen. Men jag skulle gärna vilja
            höra om Jan R Andersson delar den uppfattning som Ola Alterå gav
            till känna för en tid sedan jag tror att det var i Svenska Dagbladet
            att det inte är möjligt att bygga ut kärnkraften i Sverige eller
            att bygga nya kärnkraftverk före 2020 på grund av våra åtaganden.
            Som förslaget nu är ska 49 procent av vår energiproduktion bestå
            av förnybar energi.
          </note>
          <note>
            Delar Jan R Andersson Ola Alterås uppfattning?
          </note>
          <note type="speaker">
            Anf. 298 JAN R ANDERSSON (m) replik:
          </note>
          <note>
            Herr talman! Jag tror att jag och Alterå som faktiskt har föräldrar
            som är uppvuxna på samma ställe, vid samma å, har ungefär samma
            uppfattning.
          </note>
          <note>
            Det viktigaste handlar inte om att vi ska starta en ny kärnkraftproduktion
            i dag. Jag tror att det är viktigt att vi kan ha en forskning
            som möjliggör att nya typer av reaktorer forskas fram och att
            vi har en kompetens när det gäller att driva kärnkraften vidare.
          </note>
          <note>
            Men det absolut viktigaste är att vi så snart som möjligt kan
            få besked om vilken inriktning energipolitiken ska ha. Då är frågan
            om kärnkraften väldigt intressant.
          </note>
          <note>
            Det är noterat att Alf Eriksson tidigare sade: I grunden har
            vi inte ändrat uppfattning. Detta innebär väl att Socialdemokraterna
            därmed har ställt sig vid sidan av och sagt att kärnkraften fortfarande
            ni har ju inte ändrat uppfattning ska fasas ut med start 2020
            och därefter. Där har jag och Alterå kanske en annan uppfattning,
            att kärnkraften bör vara kvar efter 2020.
          </note>
          <note type="speaker">
            Anf. 299 ALF ERIKSSON (s) replik:
          </note>
          <note>
            Herr talman! Det vore väsentligt om Jan R Andersson och övriga
            på den här kanten kunde diskutera sig samman om det här signalsystemet.
            Det ligger ju en del i det här, att det nog inte går med bördefördelningen
            före 2020. Men det handlar då om att samla ihop sig och lämna
            signaler till marknaden om att det nog är det andra som vi måste
            satsa på fram till 2020, för att man ska uppnå de här 49 procenten.
          </note>
          <note>
            Vi har i grunden inte ändrat uppfattning. Nej, vi har sagt att
            vi ska köra de här kärnkraftverken, och vi ska avveckla dem så
            småningom. Så småningom innebär det naturligtvis att de inte håller
            i evinnerliga tider. Då måste de ut, och de ska till dess vara
            ersatta med annan förnybar energi.
          </note>
          <note type="speaker">
            Anf. 300 JAN R ANDERSSON (m) replik:
          </note>
          <note>
            Herr talman! Fortfarande dröjer beskedet i den frågan från socialdemokratin.
            Kan vi garantera efter 2020 att ha en fortsatt billig, miljövänlig
            och säker produktion av elkraft? Det är ungefär som Energimyndigheten
            konstaterar, att möjligheten att ersätta den kärnkraft som börjar
            att fasas ut efter 2020 med alternativ energi inte finns. Jag
            har inte hört några nya besked från Socialdemokraterna om att
            man skulle kunna bygga ny kärnkraft när den nuvarande kärnkraften
            fasas ut.
          </note>
          <note>
            Jag ser inte att vi i dag behöver bygga ny kärnkraft, men när
            den kärnkraft vi har kommer att fasas ut kan vi inte ersätta allt
            det med alternativ energi, av flera skäl. Det är rent tekniskt
            och praktiskt inte möjligt. Det är också för att kärnkraften i
            dag är klimatsmart och billig. Vill vi upprätthålla den elintensiva
            industrin i Sverige bör vi ge den den förutsättning som i dag
            redan finns, det vill säga god försörjning.
          </note>
          <note type="speaker">
            Anf. 301 JAN ANDERSSON (c):
          </note>
          <note>
            Herr talman! Jag ska börja med att rikta mig till Socialdemokraterna
            och Alf Eriksson. Det var en rätt dyster bild av vår värld som
            Alf tecknade här. Upp med mungiporna! Jag ska komma till varför
            när vi pratar om energin.
          </note>
          <note>
            Först vill jag säga att som alla vet gick alliansen till val
            på att skapa flera arbeten, på att skapa ett bättre företagsklimat.
            Jag kan konstatera att vi har haft stora framgångar när det gäller
            att få folk från utanförskapet in i arbete.
          </note>
          <note>
            Tittar vi på årets budget jag ska inte prata om det som vi har
            gjort tidigare har vi ett kraftfullt paket riktat mot företagarsektorn,
            7 ½ miljarder i sänkning av arbetsgivaravgifterna, vilket gör
            att det blir billigare för företag att anställa. Det är något
            som har oerhört stor betydelse i dessa dagar när vi ser att det
            är pressat med varsel och så vidare. Dessutom, som en parentes
            i kanten, kan man säga att kommunerna får 3 miljarder extra som
            en följd av arbetsgivaravgiftssänkningen. Vi sänker bolagsskatten
            med 7 miljarder, från 28 till 26,3 procent.
          </note>
          <note>
            Inför valet var ungdomsarbetslösheten en av de stora frågorna.
            Jag kan konstatera att vi väldigt lyckosamt har sänkt arbetsgivaravgifterna
            för unga under 26 år. När det gäller den gruppen vill Socialdemokraterna
            göra det sammanlagt 13,6 miljarder dyrare för arbetsgivarna att
            ha ungdomarna anställda. Jag är nöjd med det vi har gjort, och
            jag hoppas verkligen att man inte straffar den här gruppen som
            har det svårt att ta sig in på arbetsmarknaden.
          </note>
          <note>
            Om vi tittar på klimat- och energipolitiken är det en klimatdebatt
            i morgon eller på fredag, men klimat och energi hänger så intimt
            ihop att man måste prata om båda två när man tar upp de här frågorna.
            Vi gör satsningar på precis det som har nämnts från talarstolen.
            Vi sätter av 875 miljoner för att tekniken som ska ta steget från
            forskning och utveckling till demonstrationsanläggningar för att
            gå vidare till kommersialisering ska få ett bättre läge. Det handlar
            till exempel om andra generationens biodrivmedel.
          </note>
          <note>
            Vi sätter av nästan 340 miljoner för att underlätta spridningen
            av teknik som är klimatsmart, bra för klimatet och ur energisynpunkt
            men som ännu inte riktigt har förmågan att klara sig på marknaden.
            Det kan till exempel handla om solceller.
          </note>
          <note>
            Miljöbilspremien har varit en succé. Vi sätter av ytterligare
            pengar för miljöbilssatsningen.
          </note>
          <note>
            Avslutningsvis kan man säga att vi också satsar rejält på att
            göra det lättare att etablera vindkraft med en förenklad tillståndsprocess.
          </note>
          <note>
            Vi har hört flera gånger från talarstolen att det inte investeras
            något i energibranschen, för man vet inte vad förutsättningarna
            blir. Tittar vi på energibranschen som energisektor är det en
            av de största investerarna i svensk ekonomi. Det investeras oerhörda
            summor i energiproduktion.
          </note>
          <note>
            Tittar vi på förra årets utfall av hur mycket förnybar energi
            som levererades ökade vi med en och en halv terawattimmar. Det
            är inga småsmulor. Det är en 2-procentig ökning av förnybar energi.
            Så visst händer det saker och ting på energiområdet, och investeringarna
            står inte stilla, Alf Eriksson. Så upp med mungiporna!
          </note>
          <note type="speaker">
            Anf. 302 ALF ERIKSSON (s) replik:
          </note>
          <note>
            Herr talman! Jan Andersson nämner vad alliansen gick till val
            på. Jag tror inte att ni gick till val på att ni skulle höja arbetsgivaravgiften
            för småföretag som i dag är 2 ½ procent högre än den var då.
          </note>
          <note>
            Vi straffar inte heller några ungdomar. Vi hjälper dem. De som
            anställer arbetslösa ungdomar slipper enligt vårt förslag arbetsgivaravgiften.
            Vi riktar vårt stöd till dem som behöver det mest.
          </note>
          <note>
            Men det var inte det som var min huvudpoäng i den här repliken.
            Jag vill höra Jan Anderssons uppfattning, hur han tolkar Ola Alterås
            uttalande om kärnkraften och 2020. Menar ni i Centerpartiet att
            dörren är stängd för kärnkraftsbygge före 2020? Eller försöker
            ni med detta pressa fram att åtagandet om 49 procent förnybar
            energi är för högt? Vill ni pressa ned det?
          </note>
          <note type="speaker">
            Anf. 303 JAN ANDERSSON (c) replik:
          </note>
          <note>
            Herr talman! Precis som jag sade i avslutningen på mitt anförande:
            Om vi tittar på förra året ökade vi med en och en halv terawattimme
            förnybar energi. Jag är inte särskilt bekymrad över att vi skulle
            sänka ambitionerna när det gäller förnybarhetsmålet. Det tror
            jag inte att Alf Eriksson är heller.
          </note>
          <note>
            När det gäller kärnkraften är det väl lite av en hypotetisk fråga.
            Även det tror jag Alf Eriksson begriper. Även om vi i dag skulle
            bestämma oss för att bygga nya kraftverk som drivs med kärnklyvning
            skulle de inte finnas på plats till 2020. Det är inga småfjuttanläggningar
            som man bygger hur som helst, utan det är långa processer för
            att få dem på plats. Så i perspektivet 2020 är det närmast en
            icke-fråga.
          </note>
          <note>
            13,6 miljarder sätter regeringen av för att sänka arbetsgivaravgifterna
            för unga, oppositionen i form av Socialdemokraterna 650 miljoner.
          </note>
          <note type="speaker">
            Anf. 304 ALF ERIKSSON (s) replik:
          </note>
          <note>
            Herr talman! Ja, det blir billigare om man riktar det till dem
            som behöver det.
          </note>
          <note>
            När det gäller kärnkraftsfrågan, ska jag tolka Jan Andersson
            som att vi kan avföra från dagordningen att diskutera nya kärnkraftverk
            före 2020? På så vis har vi fått ett besked i dagens debatt.
          </note>
          <note>
            Jag har en till fråga till Jan Andersson. Under våren fattade
            riksdagen beslut om en ny fjärrvärmelag. I samband med detta beslutade
            vi i kammaren att det skulle tillsättas en utredning om trepartsinträde
            för fjärrvärmen. Det handlar alltså om dem som har energi som
            i dag ofta går ut i intet, om hur man skulle kunna ta till vara
            den energin i fjärrvärmenätet. Det skulle tillsättas en utredning
            om detta. När kommer den utredningen?
          </note>
          <note type="speaker">
            Anf. 305 JAN ANDERSSON (c) replik:
          </note>
          <note>
            Herr talman! Alf Eriksson säger att det blir billigare om man
            riktar detta till dem som behöver det. Regeringens sänkning av
            arbetsgivaravgifterna för unga omfattar alla. De 650 miljoner
            som Socialdemokraterna sätter av går till 5 000 individer. Är
            det så att nr 5 001, 5 002 och 5 003 inte behöver detta? Det är
            en väldig skillnad i ambitionsnivå mellan 650 miljoner och 13,6
            miljarder.
          </note>
          <note>
            Alf Eriksson frågar hur han ska tolka detta med kärnkraften och
            2020. Alf Eriksson ska tolka det precis som jag sade det. Min
            bedömning är att även om vi i dag beslutade att bygga nya verk
            finns det inget som kan leverera före 2020.
          </note>
          <note type="speaker">
            Anf. 306 LARS TYSKLIND (fp):
          </note>
          <note>
            Herr talman! Precis som Jan Andersson sade finns det en punkt
            på dagordningen i morgon som heter Miljö och klimat. Dock vill
            även jag drista mig till att i dag koppla ihop energifrågor och
            klimat. Energin är ju en av huvudpunkterna när det gäller klimatfrågan.
          </note>
          <note>
            Detta är en av de största utmaningar vi har. Jag tror aldrig
            att vi i mänsklighetens historia har haft en så stor utmaning
            som att få bukt med klimatförändringarna. Då gäller naturligtvis
            att vi måste satsa väldigt brett på energikällor som inte släpper
            ut koldioxid.
          </note>
          <note>
            Som vi från Folkpartiet ser det handlar det inte om antingen
            förnybar energi eller kärnkraft. Det ska vara bådeoch.
          </note>
          <note>
            När det gäller förnybar energi har vi ju det ambitiösa målet
            att till 2020 ha en 49-procentig andel sådan. Det mandatet har
            vi på oss, och det står vi fast vid.
          </note>
          <note>
            Hur gör man då för att kunna uppfylla detta ambitiösa klimatmål?
            Som jag sade tidigare är fortsatt användning och utveckling av
            kärnkraften en av grundförutsättningarna, förutom naturligtvis
            att utveckla förnybar energi. Här vill jag en gång för alla slå
            fast en sak, herr talman: På något vis verkar det ofta i diskussionen
            som om det fanns ett motsatsförhållande här. Det motsatsförhållandet
            finns inte. Vi måste kunna satsa på bådeoch för att radikalt kunna
            minska koldioxidutsläppen.
          </note>
          <note>
            Folkpartiet stöder naturligtvis fortsatt utbyggnad av vindkraft
            och det planeringsmål som finns när det gäller vindkraft. Här
            har alliansregeringen en tydlig inriktning, inte minst när det
            gäller att man vill samordna miljöbalken och plan- och bygglagen
            för att skapa förenklade tillståndsprocesser. Även en del statliga
            myndigheter har i sina regleringsbrev fått direkta uppdrag att
            stödja etablering av vindkraft. Bland andra Försvarsmakten har
            i sitt regleringsbrev att man ska titta på sådana etableringar.
          </note>
          <note>
            Herr talman! Debatten om förnybar energi har kretsat väldigt
            mycket kring vindkraft, men det finns också andra förnybara energikällor
            som på kort sikt skulle kunna ge ett värdefullt tillskott av energi
            och samtidigt mer eller mindre direkt påverka sysselsättning och
            tillväxt. Som vi har varit inne på några gånger är ju miljöteknik
            någonting som ger sysselsättning och tillväxt.
          </note>
          <note>
            På västkusten, i Lysekil, finns det långt framskridna planer
            på att starta en kommersiell tillverkning av vågkraftverk. Det
            skulle innebära att man inom en kort tid skulle kunna anställa
            upp till 250 verkstadsarbetare i en sådan industri. Med tanke
            på de varsel vi nu har inom fordonsindustrin i Västsverige är
            det naturligtvis speciellt intressant att man skapar ny industri.
          </note>
          <note>
            Ett problem i sammanhanget har visat sig vara att just vindkraften
            pekas ut i så många lägen. Bland annat i regleringsbreven står
            det om satsning på vindkraft. Vågkraften kommer då i skymundan
            om man ska väga olika intressen mot varandra.
          </note>
          <note>
            På det sättet finns en risk att de stora forskningsframgångar
            som finns just inom vågkrafttekniken hindras från att kommersialiseras,
            vilket de faktiskt har möjlighet att göra.
          </note>
          <note>
            En grundläggande förutsättning för utvecklingen av vågkraft är
            att man kan få i gång en referensanläggning i Sverige. I ett sådant
            sammanhang är det naturligtvis oerhört viktigt att vågkraft jämställs
            med vindkraft i beslutsprocesserna.
          </note>
          <note>
            Herr talman! Som jag inledde med är det inte så att Folkpartiet
            bara förordar fortsatt användning av kärnkraft. Vi förordar också
            en kraftig utveckling av förnybar energi det ena utesluter absolut
            inte det andra, och det är det som enligt vår syn ger en ansvarsfull
            energipolitik.
          </note>
          <note>
            Vindkraft och vågkraft bör alltså ha samma förutsättningar att
            utvecklas. Då är det viktigt att man använder erfarenheter av
            det arbete som har skett kring vindkraften och förenklade tillståndsprocesser
            så att det även kommer vågkraften till del.
          </note>
          <note type="speaker">
            Anf. 307 ALF ERIKSSON (s) replik:
          </note>
          <note>
            Herr talman! Lars Tysklind kommer från en del av Sverige där
            det finns ett stort raffinaderi med gott om överskottsenergi som
            man i dag inte använder. Vilken är Lars Tysklinds uppfattning
            om det här med trepartstillträde till fjärrvärmenäten där man
            kan koppla ihop detta? Vilken är Lars Tysklinds uppfattning om
            den utredning som jag efterfrågade tidigare? Är detta något vi
            bör påskynda?
          </note>
          <note>
            Det kan inte vara lätt att vara alla goda gåvors givare. Jag
            får nämligen inte den här ekvationen att gå ihop, Lars Tysklind.
            Ni är för förnybar energi och vill bygga ut den förnybara energins
            andel till 49 procent, men samtidigt säger ert parti att ni ska
            bygga fyra nya kärnkraftverk. Den ekvationen får jag inte att
            gå ihop, såvida vi inte ska producera en oerhörd mängd förnybar
            energi för att komma upp i paritet med kärnkraftsproduktionen.
          </note>
          <note type="speaker">
            Anf. 308 LARS TYSKLIND (fp) replik:
          </note>
          <note>
            Herr talman! När det gäller kärnkraften är huvudinriktningen
            från Folkpartiets sida att vi ska köra de kärnkraftverk vi har
            i deras tekniska livslängd och sedan ändå ha en beredskap för
            att planera för att ersätta dem. I första hand ska vi alltså egentligen
            driva samma mängd kärnkraftverk.
          </note>
          <note>
            Det är inte fråga om alla goda gåvors givare. Jag tror bara att
            vi måste tänka om. Vi har inte fått några besked från Socialdemokraterna
            heller. Alf Eriksson pratade om något slags öppet mandat, och
            vi fick ingen redovisning av hur Socialdemokraterna ser på kärnkraftens
            framtid. Ur Folkpartiets synpunkt har vi väldigt tydligt redovisat
            hur vi ser på frågan, och det tror jag att debatten mår väldigt
            bra av.
          </note>
          <note type="speaker">
            Anf. 309 ALF ERIKSSON (s) replik:
          </note>
          <note>
            Herr talman! Nej, Lars Tysklind, orsaken till att vi inte har
            gått ut och sagt något är att vi inte ska störa en framtida blocköverskridande
            överenskommelse genom att binda fast oss någonstans. Men ni har
            gått ut och sagt att ni vill bygga fyra nya kärnkraftverk. Det
            är det jag inte får att gå ihop med ett samtidigt bejakande av
            målet om 49 procent förnybar energi.
          </note>
          <note>
            Den första frågan handlade om att ta vara på den överskottsenergi,
            eller spillvärme som det i dagligt tal kallas, som bland annat
            kommer från raffinaderiet i Lysekil. Jag träffade i förra veckan
            företrädare för industrin längs västkusten, och vi kunde ganska
            snabbt räkna ihop att där fanns tio terawattimmar som i dag går
            rakt ut oanvänt. Det ska till en väldig energieffektivisering
            om vi ska kunna ta till vara på dem, och där vill jag höra Lars
            Tysklinds uppfattning
          </note>
          <note type="speaker">
            Anf. 310 LARS TYSKLIND (fp) replik:
          </note>
          <note>
            Herr talman! När det gäller spillvärme som vi diskuterar här
            används ju till en del spillvärmen från Preemraffen i Brofjorden
            i dag. Man har byggt ut en del kulvertsystem, och naturligtvis
            är det en energikälla som definitivt ska tas reda på.
          </note>
          <note>
            Man kan koppla det till diskussionen vi hade om kärnkraften förut.
            Även där finns det en hel del spillvärme som bara försvinner.
            Ska man se långsiktigt på det ska man faktiskt ta reda på den
            också. Jag tycker att man ska sträva efter att få in detta i fjärrvärmenäten.
          </note>
          <note>
            Regionalpolitik
          </note>
          <note type="speaker">
            Anf. 311 BERIT ANDNOR (s):
          </note>
          <note>
            Herr talman! Alla regioner har olika förutsättningar för tillväxt
            och utveckling. De bästa kunskaperna om de lokala förutsättningarna
            finns lokalt, inte centralt. Därför vill vi socialdemokrater fortsätta
            att utveckla den regionala utvecklingspolitiken som syftar till
            att skapa en hållbar tillväxt i hela landet.
          </note>
          <note>
            Målet för den regionala utvecklingspolitiken är väl fungerande
            och hållbara lokala arbetsmarknadsregioner med en god servicenivå
            i alla delar av landet. En bra livsmiljö med ett brett utbud av
            socialservice, utbildning och kultur höjer allas livskvalitet
            och stärker regionernas attraktions- och tillväxtkraft.
          </note>
          <note>
            Vi tycker att det är viktigt att den nationella nivån, tillsammans
            med företrädare för regionerna, utformar en strategi för att utveckla
            regionernas och landsbygdens möjligheter.
          </note>
          <note>
            Före valet lovade de borgerliga partierna en mängd åtgärder till
            de boende i glesbygden. Nu kan vi se resultatet av två år med
            en moderatledd regering.
          </note>
          <note>
            Resultatet är ökade klyftor mellan människor och också mellan
            landets olika delar. De rika får mer, och de som redan har det
            svårt får det ännu sämre.
          </note>
          <note>
            Regeringens politik gynnar ensidigt storstadsregioner och de
            rika kommunerna runt Stockholm i synnerhet. För Norrlands del
            innebär det att avsevärda samhällsresurser har försvunnit från
            regionen, vilket inte är till fördel för fortsatt utveckling i
            Norrland och dess glest bebyggda delar.
          </note>
          <note>
            Exempel på vad som har skett är följande. Den borgerliga regeringen
            drar ned på antalet högskoleplatser i ett läge där ungdomskullarna
            växer. Det här sker framför allt vid de mindre och medelstora
            lärosätena.
          </note>
          <note>
            Regeringen tog bort var tredje plats på den kommunala vuxenutbildningen.
            På mindre orter är behovet av vuxenutbildning som störst. Den
            ökning som vi nu ser i budgeten handlar om en tredjedels återställare.
          </note>
          <note>
            Antalet långtidsarbetslösa ungdomar har ökat.
          </note>
          <note>
            Många villaägare på landsbygden fick höjd fastighetsskatt, inte
            sänkt som utlovats. Sänkt fastighetsskatt får man framför allt
            om man bor i storstadsområdenas miljonvillaområden.
          </note>
          <note>
            I stället för utlovade sänkta arbetsgivaravgifter fick småföretagarna
            i Norrland höjda arbetsgivaravgifter.
          </note>
          <note>
            När det gäller utvecklingen av bredbandsstöd kan vi konstatera
            att regeringen har bromsat utvecklingen.
          </note>
          <note>
            När det gäller telefon kan vi konstatera att vissa hushåll i
            Norrlands inland och Småland inte har någon fast telefoni. Regeringen
            gör ingenting åt det problemet.
          </note>
          <note>
            Planerna på Norrbotniabanan är skrotade.
          </note>
          <note>
            Polisutbildningen dras ned kraftigt, och det är skolorna utanför
            Stockholm som drabbas hårdast.
          </note>
          <note>
            Den borgerliga regeringen vill också sälja ut vartannat apotek.
            Därmed riskerar olönsamma apotek i glesbygden att så småningom
            läggas ned.
          </note>
          <note>
            Posten ska börsintroduceras. Det kommer helt säkert att påverka
            postutdelningen i svårtillgängliga delar av Sverige.
          </note>
          <note>
            Sedan har vi de förändringar i det kommunala skatteutjämningssystemet
            som har genomförts. Det län som jag representerar, Jämtlands län,
            tappade 44 miljoner. Det är pengar som kommuner och landsting
            inte kan lägga på vård, skola och omsorg. Det blir mindre resurser
            till det.
          </note>
          <note>
            Utförsäljningen av Telia, som också planeras av regeringen, kommer
            att medföra att ett säkert telenät inte längre kan garanteras.
          </note>
          <note>
            Vi ser hur de statliga myndigheterna rationaliseras och centraliseras,
            och det saknas en analys av effekterna för glesbygden av detta.
          </note>
          <note>
            Sedan har vi skattelättnaderna för hushållsnära tjänster. Det
            har glesbygdens medborgare inte råd med. Av de ansökningar som
            kom in, som är drygt 52 000, kom 342 ansökningar från Jämtlands
            län. I Härjedalens kommun var det 11 ansökningar och i Östersunds
            kommun 228. Då kan man fråga sig var de som använder sig av de
            här hushållsnära tjänster finns. Jo, de finns i Nacka, Täby, Kungsbacka,
            Danderyd och Lidingö. Var och en av de här kommunerna har fler
            ansökningar än hela Norrbottens län. Men medborgarna i de glest
            befolkade delarna av landet får naturligtvis vara med och betala
            den här subventionen som den borgerliga regeringen har infört
            för de högavlönades köp av hushållsnära tjänster.
          </note>
          <note>
            Effekterna av förändringarna i trygghetsförsäkringarna är mycket
            stora.
          </note>
          <note>
            Det här säger vi socialdemokrater nej till. Det är en orättvis
            politik. Vi vill att hela Sverige ska leva. För oss är det självklart
            att rika kommuner och landsting ska dela med sig för att hjälpa
            människor i andra delar av landet så att de också kan få en bra
            välfärd.
          </note>
          <note type="speaker">
            Anf. 312 STEFAN TORNBERG (c) replik:
          </note>
          <note>
            Herr talman! Berit Andnor och jag har, som boende i de norra
            delarna av landet, en gemensam utmaning. Det började bra när Berit
            Andnor pratade om den regionala kraften som kommer underifrån.
            Men sedan häpnade jag över den verklighetsbeskrivning som Berit
            Andnor gav av situationen, i alla fall i min del av landet.
          </note>
          <note>
            Jag kommer från Norrbotten, som aldrig har haft så många människor
            i jobb. Sjuktalen har sjunkit radikalt. Vi har lyckats få rejäla
            satsningar på forskning, utveckling, infrastruktur och annat.
            Det gör att det finns en positiv möjlighet för Norrbottens utveckling.
          </note>
          <note>
            Vi har utmaningar kvar. Trots låg arbetslöshet minskar befolkningen.
            Vi har en utmaning i att stärka attraktionskraften, men det är
            en utmaning som vi också delar med många andra delar av landet.
          </note>
          <note>
            Hur kommer en skattehöjning på hundratals miljoner som drabbar
            Norrbottens näringsliv att göra Norrbotten mer attraktivt för
            människor och företag?
          </note>
          <note type="speaker">
            Anf. 313 BERIT ANDNOR (s) replik:
          </note>
          <note>
            Herr talman! Det är en positiv utveckling i Norrbotten. Det hälsar
            jag med tillfredsställelse. Men det är inte tack vare den borgerliga
            regeringens politik, Stefan Tornberg, som det går bra för Norrbotten,
            utan det är tack vare de investeringar som den tidigare, socialdemokratiska
            regeringen har gjort bland annat i branschprogram, infrastruktur
            och genom att omfördela från de rikare delarna av vårt land till
            de delar av vårt land där det krävs en skatteutjämning som fungerar.
            Där är det den borgerliga politiken, och därmed också Centerpartiet
            och Stefan Tornberg, som sviker glesbygden och Norrbotten.
          </note>
          <note>
            Låt oss ta Norrbotniabanan, Stefan Tornberg. Hur känns det att
            åka hem och förklara att denna bana inte ska byggas? Hur det känns
            det att komma hem och förklara att Norrlands inland är förlorare
            på den borgerliga regeringens politik? Det är fakta. Det är verkligheten,
            Stefan Tornberg.
          </note>
          <note type="speaker">
            Anf. 314 STEFAN TORNBERG (c) replik:
          </note>
          <note>
            Herr talman! Det är just fakta som talar emot Berit Andnor. På
            område efter område kan vi räkna hem hur utvecklingen har sett
            ut för enskilda människor, företag och regionen som sådan under
            de senaste åren. Berit Andnors beskrivning av de satsningar som
            regeringen gör stämmer inte alls med verkligheten.
          </note>
          <note>
            Vi har nu en rekordstor satsning på infrastruktur. Det tomrum
            av ofinansierade satsningar som den socialdemokratiska regeringen
            lämnade efter sig har den nuvarande regeringen sett till att rätta
            till. Vi kan fullfölja Haparandabanan och satsningar på annan
            infrastruktur. Vi kan rusta upp stambanan. Norrbotniabanan finns
            med som ett projekt i det som vi ska diskutera som prioritering
            jämfört med andra satsningar på den regionala nivån.
          </note>
          <note>
            Så Berit Andnor kan vara lugn. Den nuvarande regeringen vill
            ha utveckling i hela landet.
          </note>
          <note type="speaker">
            Anf. 315 BERIT ANDNOR (s) replik:
          </note>
          <note>
            Herr talman! Det tar sig i alla fall inget uttryck i den budget
            och den politik som den borgerliga, moderatledda regeringen för.
            Centerpartiet, som före valet bredde ut sig vitt och brett om
            vad som skulle göras och vilken regionalpolitik som skulle föras,
            står ju tomhänt. Det finns ingenting.
          </note>
          <note>
            Jag noterar att Stefan Tornberg inte med ett ord bemöter alla
            de punkter som jag räknade upp. Ta skatteutjämningen! Det finns
            ingenting av det som Stefan Tornberg kommenterar. Ta infrastrukturen!
            Det är ju en bluff, det som Stefan Tornberg nu säger, att ni skulle
            ha säkrat infrastrukturutbyggnaden i Norrlands inland och i de
            norra delarna av vårt land. Det är ju inte på det sättet.
          </note>
          <note>
            Ta frågorna om bredband! Ta frågorna som handlar om universiteten
            och utbildningsplatserna! Är det verkligen så, Stefan Tornberg,
            att Centerpartiet så sviker sin egen politik att ni ställer upp
            på den moderata politiken när det gäller den högre utbildningen?
            Det är ju så det är.
          </note>
          <note type="speaker">
            Anf. 316 JÖRGEN JOHANSSON (c) replik:
          </note>
          <note>
            Herr talman! Jag har haft anledning att följa debatten om fastighetsskatten
            de senaste åren och har tagit emot mängder med samtal från människor
            till exempel på västkusten, i Mälardalen och i Norrland. När jag
            går in och tittar i varje enskilt fall som jag har följt upp då
            ska man veta att varje enskilt fall är unikt har jag ännu inte
            funnit någon som har fått en höjd fastighetsskatt i förhållande
            till tidigare.
          </note>
          <note>
            Därför är det med stort intresse jag skulle vilja se den redovisning
            som Berit Andnor kan visa av att man har fått en höjd fastighetsskatt.
          </note>
          <note type="speaker">
            Anf. 317 BERIT ANDNOR (s) replik:
          </note>
          <note>
            Herr talman! Jörgen Johansson vet väl lika bra som jag att den
            uppföljning som har skett av just fastighetsskatten, som ju är
            ett av de största sveken av ett löfte som den borgerliga regeringen
            har gjort sig skyldig till, visar resultatet att fastighetsskatten
            har höjts i stora delar av vårt land, just i glesbygdens och landsbygdens
            område. Det måste Jörgen Johansson också vara medveten om. Då
            har vi naturligtvis kunnat följa upp det lokalt och regionalt,
            men det är framför allt också Villaägarna, som ju är stora intressenter
            inom det här området, som själva i sin statistik lägger fram detta.
            Det har varit tydligt för oss alla att effekten har blivit den
            att det är villaägarna i glesbygden och på landsbygden som har
            fått vara med och betala de fastighetsskattesänkningar som har
            skett i storstadsområdenas rika områden.
          </note>
          <note type="speaker">
            Anf. 318 JÖRGEN JOHANSSON (c) replik:
          </note>
          <note>
            Herr talman! Det här är en direkt osanning. Så är inte alls förhållandet.
            Villaägarnas beräkningar har vi kritiserat. Man har inte tagit
            med den första sänkning som alliansregeringen gjorde direkt efter
            regeringsskiftet i sina beräkningar.
          </note>
          <note>
            Det är dessutom så att den höjning av fastighetsskatten som nu
            sker hade skett även i det gamla systemet. Därför måste man göra
            jämförelserna utifrån det förhållandet. Jag tycker ändå att vi
            ska hålla det här på en saklig nivå.
          </note>
          <note>
            Jag har ännu inte sett någon som har förlorat på den förändring
            som vi har genomfört när det gäller fastighetsskatten utom en
            grupp. Det är de som arrenderar ut mark till människor som har
            hus på ofri grund. De som arrenderar ut marken är förlorare, och
            det bör man se över. Men låt oss återkomma till det.
          </note>
          <note type="speaker">
            Anf. 319 BERIT ANDNOR (s) replik:
          </note>
          <note>
            Herr talman! Då tycker jag att Jörgen Johansson ska ta och ägna
            lite tid åt Villaägarnas Riksförbund och övertyga dem om att de
            har fel i sina bedömningar.
          </note>
          <note>
            Detta är ju en mycket stor orättvisa, som den borgerliga regeringen
            även på det här området har genomfört. Slott och koja beskattas
            lika. Det är fullständigt orimliga skattesänkningar som en del
            villaägare i de rika storstadsområdena har fått. Betydande skattesänkningar
            har gått till dem som har det allra bäst, medan de hela tiden
            har fått betalas av dem som har de lägsta inkomsterna och som
            har de villor som inte har särskilt höga taxeringsvärden.
          </note>
          <note>
            Det är ju på det sättet, Jörgen Johansson. Även på det här området
            är den borgerliga regeringen förespråkare för en omfördelning
            som går ut på att man tar ifrån de fattiga och ger till de rika.
          </note>
          <note type="speaker">
            Anf. 320 FINN BENGTSSON (m) replik:
          </note>
          <note>
            Herr talman! Ja, det var ju en rad svepande, kritiska beskrivningar
            av regionalpolitik som Berit Andnor levererade här, som hon beskyller
            alliansregeringen för att inte ha tagit fasta på. Jag tror snarare
            att det är tvärtom, att det är tillkortakommanden från ett långvarigt
            socialdemokratiskt styre som har krävt en hel del förändringar.
          </note>
          <note>
            Låt mig då fästa uppmärksamhet på det Berit Andnor säger om att
            sälja ut apotek. Här handlar det om att identifiera ett problem
            som resten av Europa har identifierat till skillnad från Sverige
            under socialdemokratiskt styre, nämligen att vi har mellan två
            och fyra gånger så få utleveransställen av läkemedel per capita,
            per invånare, som resten av Europa.
          </note>
          <note>
            Då är min fråga till Berit Andnor: Hur tror hon att det kan missgynna
            tillgängligheten för läkemedel för det svenska folket att man
            nu i stället säljer in fler utleveransställen?
          </note>
          <note type="speaker">
            Anf. 321 BERIT ANDNOR (s) replik:
          </note>
          <note>
            Herr talman! Det jag har gjort här, Finn Bengtsson, är att jag
            har räknat upp de förslag som den borgerliga regeringen har lagt
            fram i den här riksdagen och som också den borgerliga majoriteten
            i denna riksdag har beslutat om. Det handlar bland annat om förändringarna
            när det gäller vuxenutbildningen, förändringar när det gäller
            bredbandsstöd, infrastruktur och så vidare. Och nu hade Finn Bengtsson
            en möjlighet att lyssna till detta.
          </note>
          <note>
            Jag konstaterade att det inte finns någon av dem som tidigare
            har begärt ordet som på någon punkt har kunnat säga att det har
            varit felaktigt.
          </note>
          <note>
            När det gäller apoteken handlar det naturligtvis om att om man
            säljer ut vartannat apotek innebär det att man lägger ansvaret
            på privata intressen. Vi har sett hur detta har genomförts i Norge.
            Där är det tre multinationella företag som har tagit hand om apoteken.
            Det som det handlar om är naturligtvis att det är privata intressen
            som kommer att styra var man etablerar sig, Finn Bengtsson. Det
            begriper väl vem som helst.
          </note>
          <note type="speaker">
            Anf. 322 FINN BENGTSSON (m) replik:
          </note>
          <note>
            Herr talman! På alla andra ställen där privata intressen får
            lov att distribuera saker och ting till folk brukar det följa
            tillgänglighetsökningar. Det omvända har vi sett i andra system
            där det råder ransoneringspolitik och svårigheter att få det som
            för livet är nödvändigt, till exempel läkemedel.
          </note>
          <note>
            Jag skulle ändå vilja be Berit Andnor att reflektera en liten
            sekund och kanske ge oss ett svar: Tycker Berit Andnor att det
            är förvånansvärt att Sverige är det enda land som ännu inte har
            en reform av apotekets ökade utbud av distributionsställen, eller
            tycker Berit Andnor att det är normalt att Sverige ska skilja
            ut sig från resten av Europa till exempel så att vi har betydligt
            sämre tillgänglighet till just dessa ställen men också sämre tider
            för öppethållande?
          </note>
          <note type="speaker">
            Anf. 323 BERIT ANDNOR (s) replik:
          </note>
          <note>
            Herr talman! Finn Bengtsson, för oss som bor i Norrlands inland
            är det oerhört viktigt att vi har möjlighet att ha apotek. Jag
            betvivlar mycket starkt det finns ingen erfarenhet som säger emot
            att jag har rätt att de privata intressena skulle garantera olönsamma
            apotek i Norrlands inland. Det är det som det handlar om.
          </note>
          <note>
            Tillgängligheten kanske blir mycket bättre här i Stockholm, till
            och med i Östersund. Men vad det handlar om är att se till att
            vi har en trygg och säker läkemedelsförsörjning med tillgänglighet
            för hela befolkningen i hela landet. Det kan inte privata vinstintressen
            garantera, Finn Bengtsson. Det kan bara staten göra. Och vi har,
            som Finn Bengtsson mycket väl vet, en god tillgänglighet. Vi har
            säker läkemedelsförsörjning, och vi har dessutom en mycket god
            tillgänglighet och låga priser, vilket också är viktigt för kunderna.
          </note>
          <note>
            Men det handlar ju hela tiden om vems intressen man gynnar, Finn
            Bengtsson. Är det medborgarnas, eller är det privata vinstintressens?
          </note>
          <note type="speaker">
            Anf. 324 CHRISTINE JÖNSSON (m):
          </note>
          <note>
            Herr talman! Precis som föregående talare vill jag också diskutera
            regionalpolitik och regional tillväxt, dock kanske med utgångspunkt
            i en annan del av landet, nämligen Sveriges sydligare. Inom min
            valkrets finns bland annat Sveriges sydligaste udde. Också den
            diskussion som Berit Andnor förde visar att det finns stora skillnader
            mellan hur de olika regionerna ser ut.
          </note>
          <note>
            Det man kan vara överens om är att regionerna har stor betydelse
            för Sveriges tillväxt, men även i utvecklingen i Europa totalt
            märker man att regioner och regionala kluster för hela länders
            tillväxt vidare.
          </note>
          <note>
            Det finns olika problem och olika förutsättningar. När det gäller
            de svenska regionerna vill jag framför allt diskutera gränsregionerna.
            Det finns gränsregioner såsom Öresundsregionen mot Danmark men
            också stora delar mot Norge och Finland. Om man tittar på arbets-
            och boenderegionerna ser man att de utökats kraftigt vad gäller
            pendlingsavstånd. I dag är det inte ovanligt att man pendlar från
            min hemstad Lund till såväl Halland som Småland och Blekinge,
            och naturligtvis till hela Skåne. Så ser det säkert ut också på
            flera andra ställen i landet.
          </note>
          <note>
            Det som kanske skiljer Skåne från många andra regioner är att
            man där även pendlar till andra sidan sundet, till Danmark. Det
            gäller inte bara till Köpenhamn utan också till stora delar av
            Själland. Många svenskar jobbar i Danmark, och många danskar bor
            i Sverige. I dag hörs fler danska än svenska röster i Bunkeflo
            och Västra Hamnen i Malmö. Om man går och handlar eller går på
            restaurang i Köpenhamn och stora delar av Själland är det de svenska
            rösterna som hörs. I dag är det heller inte ovanligt att svenska
            ungdomar får sitt första jobb på den danska sidan. När det framför
            allt under de senaste decennierna varit svårt att få arbete i
            stora delar av Skåneregionen har en räddning för många ungdomar
            varit att de fått sitt första jobb på andra sidan sundet.
          </note>
          <note>
            Det är viktigt med bra infrastruktur, både beträffande vägar
            och järnvägar. Det gäller såväl inom Sverige som, liksom i vårt
            fall, i Öresundsregionen via bron över till Danmark.
          </note>
          <note>
            Det som kanske varit ett bekymmer och som man kan fundera på
            är förståelsen från myndigheternas sida för det nya sättet att
            leva, att man måste anpassa regelverket både till gränsregionerna
            och till det utökade pendlandet. Jag är i dag en flitig tågresenär
            mellan Stockholm och MalmöLund-området och också inom Öresundsområdet.
            Jag har fått många reaktioner från sådana som långpendlar. De
            har problem bland annat med skattemyndigheter och andra myndigheter
            som inte tycker att man ska ha stora pendlingsavstånd. De vill
            helt enkelt skriva vederbörande på den adress i andra delar av
            landet där han eller hon till exempel har sin övernattningslägenhet.
            Det är en väldigt trångsynt inställning. Myndigheterna har inte
            följt med i utvecklingen, alltså att det i dag är ganska vanligt
            att folk pendlar långa avstånd. Synen på pendling måste således
            bli annorlunda. Förutsättningarna måste bli bättre för pendling
            såväl inom Sverige som mellan de olika gränsregionerna.
          </note>
          <note>
            Låt mig återvända till Öresundsregionen. Den är viktig både för
            Sveriges tillväxt och för Danmark. Det finns en del hinder som
            vi måste fortsätta att arbeta med. Det gäller skatter, försäkrings-
            och trygghetssystem och naturligtvis även pensionssystemen. Man
            kan också fundera på det skatteavtal som ingicks av den förra
            regeringen och som innebär att personerna skattar där de jobbar
            och inte där de bor. Det betyder att många kommuner, bland annat
            min hemkommun, får betala för barnomsorg och skola men får inte
            tillbaka de kostnader de har på grund av det skattesystem som
            finns.
          </note>
          <note>
            Jag tycker att det är viktigt att titta vidare på dessa frågor.
            Samtidigt är det viktigt att se på detta som något positivt. Det
            kanske är den viktigaste frågan att lyfta fram i dag. Både myndigheter
            och vi politiker måste se pendling och förstorade arbets- och
            boenderegioner inom landet och mellan olika länder som en förutsättning
            för den framtida tillväxten.
          </note>
          <note type="speaker">
            Anf. 325 LEIF JAKOBSSON (s) replik:
          </note>
          <note>
            Herr talman! En del av dessa frågor är ju kända och har diskuterats.
            Efter den borgerliga regeringens tillträde kallade det ansvariga
            statsrådet för nordiska frågor till ett stort möte där alla fick
            lägga fram sina synpunkter på vad som behövde förändras. I samband
            med det mötet var det inget fel på höjden på svansföringen när
            det gällde hur fort allt skulle gå och saker och ting förbättras.
          </note>
          <note>
            Nu skulle jag vilja veta vad som har förändrats och förbättrats
            för de människor som pendlar över Öresund efter det att den borgerliga
            regeringen tillträdde.
          </note>
          <note type="speaker">
            Anf. 326 CHRISTINE JÖNSSON (m) replik:
          </note>
          <note>
            Herr talman! Vi har turen att även ha före detta ansvarig minister
            i kammaren. Det jag tror är det viktigaste är kanske inte hastigheten,
            utan det allra viktigaste är enligt min uppfattning att pendlingsmöjligheterna
            i form av kollektivtrafik finns och utvecklas. I dag är det svårt
            att på ett hyfsat sätt pendla över sundet trots att det finns
            många tågförbindelser.
          </note>
          <note>
            Det andra är att fortsätta att arbeta med dessa frågor. Det som
            har hänt, och som jag tycker varit en av de viktigaste bitarna,
            är att till exempel Arbetsförmedlingen i Malmö i mycket större
            utsträckning i dag jobbar med arbetsförmedlingen i Köpenhamn.
            Det har blivit en mycket större och bättre samordning än det varit
            tidigare.
          </note>
          <note>
            Det jag tycker att vår minister ska prioritera är kanske inte
            i första hand skatteavtalet, som jag snarast ser som ett kommunalt
            problem, utan de trygghetssystem som finns för den enskilde. Det
            ska man prioritera.
          </note>
          <note type="speaker">
            Anf. 327 LEIF JAKOBSSON (s) replik:
          </note>
          <note>
            Herr talman! Jag inser att det finns svårigheter. Jag ska i mitt
            anförande återkomma till det.
          </note>
          <note>
            Det jag observerade i samband med Skånemötet var att det utlovades
            en mängd förändringar i hög hastighet. Det som Christine Jönsson
            säger om kollektivtrafiken är i så fall något som Region Skåne
            har att se till. Vad gäller samarbetet har det i många herrans
            år funnits en arbetsförmedling för Öresund. Det är knappast något
            som tillkommit nu. Vi får återkomma till debatten.
          </note>
          <note type="speaker">
            Anf. 328 CHRISTINE JÖNSSON (m) replik:
          </note>
          <note>
            Herr talman! Fortfarande är den viktigaste delen att fortsätta
            arbeta med den enskildes bekymmer vad gäller pendling. Det handlar
            om sjukförsäkringar, pensionsförsäkringar och föräldraledighet.
            Dessa delar ska vara prioriterade.
          </note>
          <note>
            Kollektivtrafiken kan i och för sig vara Region Skånes bekymmer,
            men samtidigt är den en viktig förutsättning för att det hela
            ska fungera.
          </note>
          <note>
            När det gäller Arbetsförmedlingen tycker jag att man framför
            allt fått upp medvetenheten. Det har tagit ganska många år att
            bli medveten om att så pass många människor pendlar över till
            den andra sidan. Det är viktigt att man jobbar med dessa frågor
            och verkligen informerar om vad som händer med exempelvis sjukförsäkringen
            eller pensionsförsäkringen. Det samarbete som i dag finns mellan
            Försäkringskassan, Arbetsförmedlingen och andra har, som jag uppfattat
            det hela efter att ha arbetat med dessa frågor i många år, först
            nu fått den vikt som det skulle haft redan för ett antal år sedan.
          </note>
          <note type="speaker">
            Anf. 329 STEFAN TORNBERG (c):
          </note>
          <note>
            Herr talman! De senaste veckorna har varit minst sagt dramatiska
            i världen och också påverkat politiken inte bara i vårt land utan
            även globalt. Vi är väl mitt inne i en internationell finanskris
            som vi förhoppningsvis, men inte alls säkert, har sett crescendot
            av. Vi ser också effekter av en global konjunkturavmattning. Dessa
            faktorer påverkar och är beroende av varandra. Det jag skulle
            vilja tala om är de regionala konsekvenserna, de lokala konsekvenserna
            och de globala konsekvenserna av den utvecklingen.
          </note>
          <note>
            I Sverige har vi mötts av besked om stora varsel inom för Sverige
            viktiga industrisektorer. Det har påverkat vissa regioner mer
            än andra, men effekterna märks i hela landet om än i olika grad.
            Talarlistan i dag är rätt bra. Christine Jönsson talar om Sveriges
            sydligaste del och därefter kommer jag och har den nordligaste,
            med Treriksröset, inom mitt område. Samtidigt är både likheterna
            och skillnaderna stora mellan regionerna i de olika delarna av
            Sverige. Även jag brottas med de utmaningar som gränshinder och
            annat innebär för att vi ska kunna ta till vara tillväxtkraften
            fullt ut.
          </note>
          <note>
            I ett sådant läge, med de utmaningar vi står inför, är det viktigare
            än någonsin med en konsekvent politik för jobb och företagande.
            En sådan politik är den absolut viktigaste regionalpolitiska insatsen
            för att skapa förutsättningar för människor och företag att utvecklas
            och växa.
          </note>
          <note>
            Jag gläds över den budgetproposition som regeringen har gjort
            med stora satsningar på forskning och utveckling och på infrastruktur,
            med tydliga signaler om ett ökat regionalt ansvarstagande. När
            vi står inför snabba förändringar i vårt land och i vår omvärld
            gäller det att snabbt mobilisera de regionala resurserna. Det
            var tydligt i mitt län när vi hade en betydligt mindre strukturförändring
            med industrinedläggelser, som ändå var relativt stora på de orter
            de drabbade. Även nu har det skett i Västra Götaland.
          </note>
          <note>
            Det finns dock en avgörande skillnad. I Västra Götaland kunde
            man få ett tydligt engagemang från folkvalda politiker. Man fick
            en kraftsamling mellan staten och den folkvalda regionen. I mitt
            län, Norrbotten, finns inte de folkvalda med i arbetet på samma
            sätt. Där är ansvarsfrågan betydligt otydligare. Den regionala
            kraften kommer inte fram på samma sätt.
          </note>
          <note>
            Fru talman! Sverige håller på att stöpas om. Jag vill ta fasta
            på det som en enig ansvarskommitté presenterade i ett betänkande
            för snart två år sedan. Det var ett betänkande som föreslog ett
            ökat regionalt ansvarstagande och som nu har fått ett rungande
            ja från de lokala och regionala politikerna, politiker som ser
            de utmaningar som finns, som ser möjligheter som finns i den egna
            regionen och är beredda att ta ansvar. Initiativ tas nu runt om
            i vårt land för att få möjlighet att själva ta det här ansvaret.
            Ansökningar om att bilda regionkommuner har lämnats in till regeringen
            från flera landsting.
          </note>
          <note>
            Jag delar denna uppfattning. Det handlar om att skapa effektivitet,
            få en bättre samordnad stat på den regionala nivån, ersätta stuprören
            med en samordnad hängränna och få ett samlat statligt agerande.
            Staten har ansvar för utvecklingen i hela Sverige.
          </note>
          <note>
            Men det gäller också att staten har en geografi som är anpassad
            till de folkvalda regionerna. Det handlar om att skapa förutsättningar
            för regional tillväxt och att de folkvalda politikerna lokalt
            kan bli delaktiga i den regionala utvecklingen på ett bättre sätt.
            Det handlar om att skapa en region som går i bättre takt med den
            lokala kommunen. Det handlar om demokrati, att flytta besluten
            närmare människorna och ge medborgarna bättre möjlighet att utkräva
            ansvar och få ett tydligare regionalt företrädarskap. Vem har
            ansvaret? Vem kan företräda mig i regionen? Är det den statligt
            utsedde landshövdingen eller det folkvalda regionrådet?
          </note>
          <note>
            Men inte minst handlar det om att kunna säkerställa en likvärdig
            hälso- och sjukvård i hela vårt land. Det är den kanske viktigaste
            välfärdssektorn, där medborgarna i vårt land inte är beredda att
            acceptera de skillnader som nu finns. Vad jag förstår finns det
            också en stor samsyn i kammaren om att dagens landsting många
            gånger är alldeles för små för att klara av det uppdraget.
          </note>
          <note>
            Fru talman! Det handlar om att skapa förutsättningar för en hållbar
            utveckling. Då måste vi också ha en hållbar samhällsorganisation.
            Sverige är på den nationella nivån övertungt för att klara av
            de utmaningar vi står inför. Den regionala och lokala kraften
            måste få större möjligheter. Därför ser jag det som självklart
            att vi går vidare med att permanenta försöksregionerna och att
            det blir en positiv och skyndsam hantering av de regionala initiativ
            som har tagits, men också att staten tar sitt ansvar och att vi
            får en ny statlig länsindelning, men också en tydlig tidsplan
            för en regionalisering av Sverige.
          </note>
          <note type="speaker">
            Anf. 330 BERIT ANDNOR (s) replik:
          </note>
          <note>
            Fru talman! Stefan Tornberg säger att han är nöjd med regeringens
            politik. Den moderatledda regeringen har nu lett landet i två
            år.
          </note>
          <note>
            Är Stefan Tornberg nöjd med att arbetsgivaravgifterna har höjts
            för de små företagen?
          </note>
          <note>
            Är Stefan Tornberg nöjd med att bredbandsstödet har tagits bort?
            Har det gynnat Norrbottens län?
          </note>
          <note>
            Är Stefan Tornberg nöjd med att skatteutjämningssystemet har
            förändrats och att resurser har flyttats från landets glesare
            delar, Norrbotten och Jämtland, till storstadsområdena?
          </note>
          <note>
            Är Stefan Tornberg nöjd med att medborgarna i Norrbotten får
            vara med och betala de subventioner som går till högavlönade för
            hushållsnära tjänster?
          </note>
          <note>
            Är detta exempel på de där tydliga signalerna som nu kommer om
            det regionalpolitiska ansvar som den här regeringen tar? Eller
            finns det andra exempel, Stefan Tornberg?
          </note>
          <note type="speaker">
            Anf. 331 STEFAN TORNBERG (c) replik:
          </note>
          <note>
            Fru talman! Berit Andnor radar upp frågorna och undrar om jag
            är nöjd. Jag kan säga att jag är tillfreds med det som har hänt
            sedan valet. Jag är tillfreds med att vi har fått en regering
            som ser till de enskilda människornas och de enskilda företagens
            möjligheter, genom att skapa förutsättningar för dem att se möjligheterna
            lokalt, i stället för att trycka på en utveckling uppifrån.
          </note>
          <note>
            Erfarenheten från dessa två år visar att det är framgångsvägen.
            Det kan jag se i mitt eget län, Norrbotten, som aldrig haft så
            många i sysselsättning, som aldrig haft så låga sjuktal, som aldrig
            haft en så positiv utveckling. Men jag är inte nöjd med befolkningsutvecklingen.
          </note>
          <note>
            Jag är dock än mer orolig för vad det skulle innebära för mitt
            län och andra regioner i Sverige om oppositionens politik gick
            igenom, med höjda skatter och inte minst med osäkra besked. Vad
            är det man vill egentligen? I den osäkra tid vi är i nu behöver
            vi en klar ledning. Vi behöver en tydlig linje och en politisk
            vilja att utveckla hela vårt land.
          </note>
          <note type="speaker">
            Anf. 332 BERIT ANDNOR (s) replik:
          </note>
          <note>
            Fru talman! Det är väl en självklarhet att satsningar på jobben
            och på företagen är en grundläggande fråga för att skapa utveckling
            i hela landet.
          </note>
          <note>
            Men är då Stefan Tornberg nöjd med att arbetsgivaravgifterna
            för de små företagen har höjts av den borgerliga regeringen? Det
            kan väl knappast vara på det sättet man skapar stimulans till
            de små företagen, som vi har så gott om i vår del av landet, på
            det sättet jobben skapas?
          </note>
          <note>
            Är ökade klyftor någonting som Stefan Tornberg tycker skapar
            utveckling och framtidstro? Det är ju det som sker. Är Stefan
            Tornberg verkligen nöjd med den omfördelning som sker från de
            norra delarna, de glesa delarna av vårt land, till de rika storstadsområdena
            och de rika storstadskommunerna? Skatteutjämningssystemet har
            förändrats, Stefan Tornberg. Hur kan Stefan Tornberg stå här och
            vara nöjd?
          </note>
          <note type="speaker">
            Anf. 333 STEFAN TORNBERG (c) replik:
          </note>
          <note>
            Fru talman! Ja, jag är nöjd med den satsning som den regering
            som vi har nu har gjort på företagandet. Mångmiljardsänkningar
            av arbetsgivaravgifterna har genomförts för företagandet.
          </note>
          <note>
            Men jag är än mer tillfreds med det fokus som regeringen har
            haft på att rikta arbetsgivaravgiftssänkningarna till de människor
            som står längst från arbetsmarknaden: ungdomar, invandrare och
            långtidssjukskrivna. Vi ser också effekterna. Vi ser dem i mitt
            län, vi ser dem i Jämtland och vi ser dem i Skåne. Vi ser hur
            vi har fått en politik som ser till de enskilda individernas och
            de enskilda företagens möjligheter i stället för att trycka ned
            en samhällsmodell uppifrån.
          </note>
          <note>
            Ja, jag är tillfreds. Men det finns mycket kvar att göra för
            att utveckla Sverige.
          </note>
          <note type="speaker">
            Anf. 334 LEIF JAKOBSSON (s):
          </note>
          <note>
            Fru talman! Ingen kan väl ha missat den senaste utvecklingen
            och tillväxten som har skett i Öresundsregionen de senaste tio
            åren. Det är något ganska stort som håller på att växa fram mellan
            två länder. Det som uppstår är en arbets- och bostadsmarknad som
            är långt större än vad vi har sett tidigare.
          </note>
          <note>
            Framtidsutsikterna är antagligen ännu ljusare efter beslutet
            att bygga den fasta förbindelsen över Fehmarn bält. Med kommande
            snabbtågsförbindelser mellan MalmöKöpenhamn och de stora centrumen
            i norra Europa blir antagligen Öresundsregionen det strategiskt
            viktigaste utvecklingsområdet i Sverige.
          </note>
          <note>
            Om man tar till vara de möjligheterna i Öresundsregionen innebär
            det att Skåne alltmer kan bidra till välfärden i hela Sverige.
            Men det kräver nationell uppmärksamhet och kraftsamling kring
            att ta vara på möjligheterna. Vi som bor där nere upplever väl
            inte alltid att regeringen har det fokuset. Den allmänna uppfattningen
            hos oss är nog att om det hade varit vår huvudstad som haft dessa
            möjligheter till utveckling hade det gjorts mer för att understödja,
            och fortare.
          </note>
          <note>
            Den socialdemokratiska regeringen gjorde stora ansträngningar
            för att underlätta utvecklingen inte minst genom att identifiera
            de hinder och problem som fanns för att gå vidare. Tyvärr får
            väl sägas att intresset vid det tillfället inte var lika stort
            på danska sidan. Men nu signalerar hela Danmark över partigränserna
            ett mycket större intresse för att tillsammans utveckla regionen.
          </note>
          <note>
            Därför borde det vara ett gyllene tillfälle för den svenska regeringen
            att ta chansen. Men den här regeringens insatser har inskränkts
            till att kalla till ett möte och utlova snabba insatser, och sedan
            dess har ingenting hänt. Frustrationen är mycket stor. Det är
            bara prat och ingen verkstad alls.
          </note>
          <note>
            Fru talman! För att högtidstalen om regionbildning och integration
            ska bli verklighet krävs det att verkligheten för vanliga människor,
            de enskilda, gör det möjligt att delta och bidra till integrationen.
            Jag håller med Christine Jönsson om att vi kanske för mycket har
            fokuserat på systemlösningar och för lite på att lösa enskilda
            människors problem. Det måste göras.
          </note>
          <note>
            Låt oss ta utgångspunkt i gränsgångarnas egna upplevda problem
            och hur deras egen dagordning ser ut. Jag lyssnade på dem för
            någon månad sedan när samtliga politiska partier var inbjudna
            till Föreningen Öresundsmedborgare. Huvuddelen är danska medborgare
            som bor i Sverige och arbetar i Danmark. De har väldigt tydligt
            tre frågor.
          </note>
          <note>
            Den första handlar om att de danskar som är bosatta i Sverige
            inte har rösträtt i Danmark. Jag har min ståndpunkt i den frågan.
            Men jag tror att det är bäst om vi i den här kammaren inte lägger
            oss i den danska grundlagen.
          </note>
          <note>
            Den andra stora frågan för dansk-svenskarna är deras stora oro
            för att tvingas in i den usla svenska a-kassan. Regelverket är
            sådant att även om man arbetar i Danmark är det de svenska a-kassereglerna
            som gäller och tillämpas om man blir arbetslös. Jag kan lova att
            det verkligen var fruktan som människor uttryckte på detta möte.
            Dessa danskar sade: De värsta som kan hända är att vi blir arbetslösa,
            för då får vi följa de svenska a-kassereglerna. Det beskrevs som
            fattighjälp.
          </note>
          <note>
            Det borde stämma till eftertanke bland de borgerliga ledamöterna
            i den här kammaren att det i grannlandet Danmark, där det finns
            en annan borgerlig regering, förs en helt annan politik när det
            gäller arbetslöshetsersättningen. Den politik som förs i den här
            kammaren gör att våra grannar i Danmark betraktar oss som ett
            u-land på det här området.
          </note>
          <note>
            Den tredje frågan som dominerade mötet var att de församlade
            danskarna så entydigt uttryckte att de vill betala skatt i Sverige
            där de tar del av välfärden, skolor och allt annat. De vill både
            göra rätt för sig och känner också en tilltagande oro att man
            nu ska börja titta snett på dem och framför allt att de ska börja
            utpekas som snyltare nu när kommunernas ekonomi snabbt förändras.
            Det finns tyvärr lite fog för det och lite tendenser i den riktningen.
          </note>
          <note>
            Den här frågan måste lösas nu. Den har växt fort. Antalet danskar
            som har flyttat över på den svenska sidan har vuxit enormt de
            senaste åren. Det är en stor fråga. Jag trodde också att det var
            uppenbart för regeringen och att man lade ner en stor energi på
            att lösa frågan.
          </note>
          <note>
            Döm om min förvåning när jag några dagar efter mötet med gränsgångarna
            läser i Fokus Öresund som ges ut av Öresundsbrokonsortiet den
            första och enda intervju som har skett med vår finansminister
            när det gäller skatteavtalet. Där förespeglar han att regeringen
            inte alls tänker agera på något som helst sätt.
          </note>
          <note>
            Det är ord som översyn, eventuellt, en rad faktorer att beakta,
            om det kan förbättras och för tidigt som förekommer. Det sägs
            inte någonting om viljeinriktning och tidtabell och inte ett ord
            om handling. Som det är nu får de svenska kommunerna cirka en
            tredjedel av de skatteintäkter som de skulle ha haft om dessa
            människor i stället hade skattat i Sverige.
          </note>
          <note>
            Om man lyssnar på de danska gränsgångarna är det tre saker i
            fokus. Det är rösträtt i Danmark. Det får de själva lösa. Det
            är bra a-kassa. Det kräver regeringsskifte i Sverige. Det är rätten
            att betala skatt där man bor. Det kräver en regering som agerar.
            Ett par år till ser det mörkt ut.
          </note>
          <note type="speaker">
            Anf. 335 CHRISTINE JÖNSSON (m) replik:
          </note>
          <note>
            Fru talman! Jag tror att varje region anser att man inte har
            den förståelse från sittande regering som man borde ha. Det framkom
            definitivt i Berit Andnors inledningsanförande, och det har kommit
            fram tidigare här i kammaren att man vill ha en ökad förståelse.
          </note>
          <note>
            Jag har själv suttit i Öresundskommittén i ganska många år. Jag
            tyckte också att den dåvarande s-märkta regeringen inte hade den
            förståelse som man skulle ha. Det jag däremot ser som en skillnad
            genom åren gäller inte regeringsskiftet. Det är snarare kraften
            i regionen. Man har i dag mycket större förståelse för att det
            faktiskt händer någonting nere i Öresundsregionen och att man
            har en kraft i det.
          </note>
          <note>
            Det finns olika skillnader. Det finns skillnader i pensionssystem,
            a-kassa och föräldrapenning. Det viktigaste när man till exempel
            tar ett jobb i Danmark är att man får stöttning och information
            om vilka skillnader som finns. Det har jag inte upplevt att man
            har fått tidigare.
          </note>
          <note type="speaker">
            Anf. 336 LEIF JAKOBSSON (s) replik:
          </note>
          <note>
            Fru talman! Jag relaterar den dagordning som gränsgångarna själva
            satte upp, Christine Jönsson. Där var a-kassan det stora problemet
            och rädslan för att dras in i de svenska a-kassereglerna. Man
            oroade sig för hur man skulle kunna klara sin familj och sitt
            uppehälle.
          </note>
          <note>
            Det är riktigt att vi inte är kända för någon falsk blygsamhet
            från den skånska delen av landet. Det har inte blivit sämre av
            att framgångarna för regionen har varit som de varit.
          </note>
          <note>
            Vi talar inte om stöd. Vi talar faktiskt om en situation där
            Skåne som jag ser det kan bidra till Sveriges välfärd genom att
            man tar till vara möjligheterna. Det är det viktiga i vårt budskap.
          </note>
          <note type="speaker">
            Anf. 337 CHRISTINE JÖNSSON (m) replik:
          </note>
          <note>
            Fru talman! Där delar jag Leif Jakobssons uppfattning. Det är
            viktigt att se den förändring som har skett och den styrka som
            finns.
          </note>
          <note>
            Det jag var inne på i mitt inledningsanförande är att det i dag
            är en mycket större region. Det innebär också att tillväxten i
            till exempel stora delar av Småland, Halland och Blekinge också
            är kopplad till den tillväxt som sker i Öresundsregionen.
          </note>
          <note>
            Det är en av de positiva delarna att man har fått en regionförstoring.
            Det har inneburit att till exempel stora delar av östra Skåne
            och västra Blekinge, som tidigare har haft stora bekymmer med
            framför allt arbetslöshet, i dag finns i en region som klarar
            av ta ett antal av deras arbetskraftspendlare.
          </note>
          <note>
            Det är mycket positivt som har skett under de här åren.
          </note>
          <note type="speaker">
            Anf. 338 LEIF JAKOBSSON (s) replik:
          </note>
          <note>
            Fru talman! Därom är vi överens. Problemet är när vi ska över
            sundet och ta till vara de möjligheterna. Jag tror att vi kan
            vara överens om att mycket mer hade kunnat ha hänt.
          </note>
          <note>
            Poängen är för resten av kammaren som inte kommer från våra bänkar.
            Det handlar om att man faktiskt inser att om man satsar på den
            utveckling som vi erbjuder blir det bra för hela Sverige.
          </note>
          <note type="speaker">
            Anf. 339 LENNART HEDQUIST (m) replik:
          </note>
          <note>
            Fru talman! Jag lyssnade med intresse på vad Leif Jakobsson sade.
            Jag var också intresserad av vad han inte sade. Jag kanske skulle
            kunna få veta lite mer om det sistnämnda.
          </note>
          <note>
            Det gäller det skatteavtal med Danmark som den socialdemokratiska
            regeringen slöt under Bosse Ringholms finansministertid. Vad tycker
            Leif Jakobsson om innehållet i det avtalet?
          </note>
          <note type="speaker">
            Anf. 340 LEIF JAKOBSSON (s) replik:
          </note>
          <note>
            Fru talman! Som situationen har utvecklats, precis som jag beskrev
            det, med tusentals danskar som har bosatt sig på den svenska sidan
            är det klart att det inte är tillfredsställande.
          </note>
          <note>
            Det gäller kanske inte för pengarna, men däremot för dessa danskars
            egen självkänsla. De säger själva: Vi vill känna att vi gör rätt
            för oss. Vi vill se grannarna i ögonen och kunna gå på föräldramöte
            i skolan och veta att vi är med och betalar skolan.
          </note>
          <note>
            Det är det viktiga. Det handlar om att kunna ta till vara det
            positiva. Om vi inte löser det är jag lite rädd för att det kommer
            att bli en diskussion om danska friåkare i sydvästra Skåne när
            det blir lite tuffare tider med arbetslöshet och annat. Det vill
            jag inte vara med om.
          </note>
          <note type="speaker">
            Anf. 341 LENNART HEDQUIST (m) replik:
          </note>
          <note>
            Fru talman! Det var nog inte särskilt svårt att med utgångspunkt
            från skatteavtalet se att det blev ett mycket förmånligt avtal
            för Danmark och ett mycket oförmånligt skatteavtal för Sverige.
            Det är självklart när man sitter i ett sådant avtalsförhållande
            att det är svårt för en regering i ett land att få till stånd
            de ändringar i avtalet som är mycket angelägna.
          </note>
          <note>
            Men jag tycker att Leif Jakobsson ska vara lite tydligare med
            att det var en socialdemokratisk regering som slöt ett skatteavtal
            med Danmark som var oförmånligt för Sverige.
          </note>
          <note type="speaker">
            Anf. 342 LEIF JAKOBSSON (s) replik:
          </note>
          <note>
            Fru talman! Det är klart att det krävs två för en tango och för
            att skriva ett avtal. Men den ena parten kan faktiskt uttala att
            man vill ha en förändring. Finansministern orkade inte ens med
            detta i intervjun, utan han konstaterar bara att det krävs mer
            tid och att man måste tänka och utvärdera. Det är det jag vänder
            mig mot, för det är så väldigt tydligt.
          </note>
          <note>
            Återigen: Huvudsaken är inte pengar. Det handlar om den danska
            kolonin och den danska befolkningen och att de ska få känna att
            de är med och finansierar det välfärdssamhälle som de gillar.
          </note>
          <note type="speaker">
            Anf. 343 STEFAN TORNBERG (c) replik:
          </note>
          <note>
            Fru talman! Också jag lyssnade med positivt intresse på Leif
            Jakobssons anförande om gränshinder och de hinder för utveckling
            som det innebär. Jag kommer själv från Norrbotten. Jag upplever
            att vi har samma men också helt olika utmaningar. Det finns likheter;
            vikten av att kunna skapa en gemensam arbetsmarknad är densamma.
          </note>
          <note>
            Jag sitter också i Nordiska rådet och dess näringsutskott där
            jag har fått information. Ibland framhåller man det svensk-danska
            samarbetet med de bilaterala avtal som har tecknats mellan Sverige
            och Danmark som ett föredöme för övriga Norden. Men om jag ska
            tro på Leif har inte det fungerat på ett bra sätt. Det gäller
            till exempel rösträtten och ett avtal mellan arbetsmarknadsministrarna.
          </note>
          <note>
            Vilka alternativ ser Leif Jakobsson till den typen av överenskommelser?
            Vilken är den framkomliga vägen när det gäller att få bort gränshindren?
          </note>
          <note type="speaker">
            Anf. 344 LEIF JAKOBSSON (s) replik:
          </note>
          <note>
            Fru talman! Det finns ett föredöme som Nordiska rådet är med
            och finansierar, nämligen Grensetjänsten mellan Norge och Sverige.
            Där tar man mycket mer individualiserat upp den enskilde gränsgångarens
            situation och försöker lösa den med hjälp av myndigheter och sådant.
            Det tror jag är det enda sättet.
          </note>
          <note>
            Jag tror inte att vi kan hitta så mycket särlagstiftning och
            undantag att vi klarar alla våra olika gränsförhållanden med olika
            socialförsäkringssystem och annat. Det måste handla om att försöka
            informera enskilda.
          </note>
          <note>
            Jag kan inte förstå varför det hittills inte har kommit fram
            en kompletterande försäkringsmarknad som skulle kunna täcka de
            luckor som uppstår mellan de olika systemen. Kan man bara identifiera
            problemen borde man kunna försäkra sig mot dem. Det tror jag är
            den viktigaste lösningen för den enskilde.
          </note>
          <note type="speaker">
            Anf. 345 STEFAN TORNBERG (c) replik:
          </note>
          <note>
            Fru talman! Det är en viktig utgångspunkt att så länge vi är
            olika länder kommer det alltid att finnas hinder. Det kommer alltid
            att finnas skillnader i vår lagstiftning, i våra sociala system
            och i vår skattelagstiftning. På många sätt är det också en möjlighet
            för gränsområdena att man som medborgare kan nyttja och planera
            utifrån de förutsättningarna.
          </note>
          <note>
            Det viktiga är att få ett system där den enskilde medborgaren
            inte hamnar mellan stolarna, som ofta är fallet i dag. Man ställs
            helt utanför trygghetssystemen, och det är helt oacceptabelt.
            I Nordiska rådet har man nu utvecklat en sjukförsäkringsportal.
            Det handlar mycket om kunskap. Mycket av det här bottnar i att
            människor inte är medvetna om vilka rättigheter och tillgångar
            de har. Med tillgång till bättre information tror jag att många
            problem kommer att lösas.
          </note>
          <note type="speaker">
            Anf. 346 LEIF JAKOBSSON (s) replik:
          </note>
          <note>
            Fru talman! Vi är nog ganska överens. Skillnaden är att i Skåne
            har den ansvarige ministern åkt ned och sagt att nu ska det sättas
            fart och det mesta ska lösas, vilket väckte en massa förhoppningar.
            Jag sade redan då att så enkelt är det inte att ändra regelverken,
            utan låt oss i stället jobba med människors individuella situation.
          </note>
          <note>
            Jag tror att skatteavtalet är oerhört viktigt. Den andra fråga
            som prioriteras av gränsgångarna från Danmark är a-kassereglerna.
            Den frågan äger den här kammaren. Vi ska se till att vi har en
            anständig a-kassa i det här landet som gäller både dem som bor
            här som svenskar och som danskar.
          </note>
          <note type="speaker">
            Anf. 347 CARIN RUNESON (s):
          </note>
          <note>
            Fru talman! Det är mycket som är viktigt och nödvändigt och en
            förutsättning för att ett län eller en region ska betraktas som
            framgångsrik och betydande och vara en del av Sverige där många
            människor kan och vill bo och verka. Det handlar dessutom om att
            vara en del av vårt land dit folk vill flytta och där många väljer
            att tillbringa en väsentlig del av sin fritid.
          </note>
          <note>
            För att allt det här ska vara möjligt krävs det att det finns
            jobb, bra utbildningsmöjligheter och god sjukvård. Människor ska
            ha ett bra boende. Vi ska ta väl hand om våra barn, ungdomar och
            äldre. Miljön ska vara bra och vi ska ha ett väl fungerande väg-
            och järnvägsnät för att ta några exempel.
          </note>
          <note>
            I mitt hemlän Dalarna kan vi erbjuda det här och mer därtill
            även om väg- och järnvägsnätet lämnar en hel del i övrigt att
            önska. Vi har en framgångsrik industri. Vi är Sveriges fjärde
            län när det gäller export. Vi står också högt i kurs för besöksnäringen.
            Både på sommaren och på vintern är det många turister som kommer
            till Dalarna, och vi har många och välbesökta kulturevenemang.
          </note>
          <note>
            För att ett län ska fungera väl, och framför allt för att invånarna
            ska känna att det finns service och möjligheter till stöd i olika
            skeden i livet, krävs inte enbart kommunal och landstingskommunal
            verksamhet och service. Det krävs också, fru talman, att staten
            tar sitt ansvar och ser till att verk och myndigheter fungerar
            på ett bra sätt. Det kan gälla exempelvis arbetsförmedling, försäkringskassa,
            polis och rättsväsen.
          </note>
          <note>
            En viktig instans att vända sig till både för den enskilde individen
            och för kommunerna är länsrätten, som nu tyvärr hotas av nedläggning
            i flera län efter det att Domstolsverket på regeringens uppdrag
            har gjort en utredning angående länsrätternas yttre organisation.
            Vad Domstolsverket har kommit fram till är en reducering av dagens
            25 länsrätter till 10. Den nya benämningen ska vara förvaltningsrätter.
          </note>
          <note>
            Om förslaget leder till beslut innebär det för vår del i Dalarna
            att Länsrätten i Falun läggs ned och att verksamheten dessutom
            splittras upp och delas. De ärenden som rör Falu kommun och kommunerna
            i norra Dalarna kommer att överföras till Sundsvall. De ärenden
            som rör Borlänge kommun och den södra delen av Dalarna kommer
            att föras till Uppsala.
          </note>
          <note>
            Fru talman! Av flera skäl vill jag påstå att förslaget är helt
            oacceptabelt. Det verkar dessutom knappast genomtänkt. Det gör
            mig bekymrad.
          </note>
          <note>
            För det första anser jag att det är oklokt att rita en förvaltningsrättskarta
            innan Ansvarskommittén har satt punkt för sitt arbete. För det
            andra kan jag absolut inte förstå hur Domstolsverket kan föreslå
            en juridisk gränsdragning mellan Falun och Borlänge. Det är i
            dubbel bemärkelse ett streck i räkningen en gränsdragning som
            delar vårt län i två delar och försvårar samarbete kommunerna
            emellan.
          </note>
          <note>
            Dessutom har man inom polisen i Dalarna just beslutat sig för
            att slå ihop Falu och Borlänge polisdistrikt och göra ett enda
            polisområde av de båda kommunerna. Det innebär att den nu föreslagna
            länsrättsgränsen kommer att dela ett polisområde på mitten.
          </note>
          <note>
            I Dalarna, precis som på många andra håll i landet, finns det
            många goda krafter som arbetar för att utveckla och stärka län
            och region. Inte minst inom Region Dalarna, där länets samtliga
            15 kommuner och landstinget finns representerade, gör vi stora
            satsningar på att utveckla Dalarna ytterligare som län och som
            region. Om länsrätten försvinner skulle det innebära ett stort
            steg bakåt för länet och för den statliga servicen. Dessutom kommer
            ett 30-tal personer att förlora sina jobb, och länet förlorar
            därmed också kompetens.
          </note>
          <note>
            Länsrätten är en viktig funktion. Det är där allmänheten kan
            överklaga beslut som har fattats av exempelvis Försäkringskassan,
            Skatteverket, Migrationsverket och kommunernas socialtjänst. I
            det här fallet som i så många andra är det viktigt med någorlunda
            närhet. När vi nu har länsrätten i Falun kan vi prata om hyggligt
            bra tillgänglighet, även om Dalarna geografiskt är ett stort län.
            Men från Falun till Sundsvall är det 32 mil och från Borlänge
            till Uppsala nästan 20. För de personer som ska inställa sig i
            länsrätten ökar reseavståndet och tidsåtgången, vilket i sin tur
            medför ökade kostnader. Det är naturligtvis också så att kommunernas
            socialtjänst kommer att få ökade kostnader för sina resor med
            klienter till de nya förvaltningsrättsorterna.
          </note>
          <note>
            FalunBorlänge är ett mycket viktigt och naturligt nav för oss
            i länet. Därför anser jag, fru talman, att det är väldigt olyckligt
            om vi får den här gränsdragningen mellan de båda kommunerna. Det
            handlar så mycket om samarbete, dels mellan våra två största kommuner,
            dels mellan övriga kommuner i länet. Jag tänker inte minst på
            den kommunala servicen och samverkan socialförvaltningarna emellan.
          </note>
          <note>
            Den föreslagna förändringen går stick i stäv med vår vilja och
            vår ambition i Dalarna. Vi vill på alla områden utveckla vårt
            län och vårt samarbete. Vi vill ta bort gränser och hinder, inte
            skapa nya. Vi vill också behålla och få mer av kompetens och arbetstillfällen
            i länet och inte tvärtom. Min förhoppning, fru talman, är att
            regeringen tar sig en rejäl och klok funderare på Domstolsverkets
            förslag. Vi vare sig behöver eller vill ha den här förändringen.
            Framför allt vill vi i Dalarna ha utveckling, inte avveckling.
          </note>
          <note type="speaker">
            Anf. 348 GUNNAR ANDRÉN (fp) replik:
          </note>
          <note>
            Fru talman! Jag vill gärna börja med att säga att jag tycker
            att Carin Runeson talade väl för sin del av landet. Jag har all
            förståelse för egentligen allt det hon sade, att man inte vill
            ha avveckling utan utveckling. Den kan dock ha lite olika karaktär.
          </note>
          <note>
            Jag vill erinra Carin Runeson om att när man går ännu ett steg
            nedanför kommer man till tingsrätterna. Under den tid som Thomas
            Bodström var justitieminister inträffade det att hela landet gick
            från 96 till 54 tingsrätter. 42 av de 96 tingsrätterna försvann.
            Det var många orter som led av detta.
          </note>
          <note>
            Jag säger inte detta som något försvar, att man inte ska fatta
            kloka beslut nu också. Men det gäller att ibland ha någon proportion
            på vad det handlar om. Det var många orter i landet som kom att
            lida av denna väldiga rationalisering. Det som möjligen förestår
            nu är en skugga av vad som har varit.
          </note>
          <note type="speaker">
            Anf. 349 CARIN RUNESON (s) replik:
          </note>
          <note>
            Fru talman! Det må hända att Andrén tycker att det här är en
            skugga av det som har varit tidigare. Jag håller inte med om det.
            Förutom att det handlar om kompetens handlar det också om avstånd
            och möjlighet för människor att kunna ta sig till den ort där
            man ska vända sig till service, vad det vara må av för sort.
          </note>
          <note>
            Jag tycker att det i ett län där man har haft ett antal tingsrätter
            är mer acceptabelt att ta bort några av dem, för man har ändå
            inte särskilt långa avstånd att resa. Men när det handlar om att
            ta bort en länsrätt och människor får åka kanske mer än 30 mil
            längre än de har fått göra innan är det betydligt svårare för
            den enskilde. Man hamnar i så kallade videokonferenser. Man kommer
            inte i närheten av den personliga kontakt som är så värdefull.
          </note>
          <note type="speaker">
            Anf. 350 GUNNAR ANDRÉN (fp) replik:
          </note>
          <note>
            Fru talman! Jag har förståelse för att långa avstånd är besvärliga.
            Dock är det väldigt glädjande att det finns möjlighet till videokonferens
            med mera.
          </note>
          <note>
            För min del anser jag dock att det var mer bekymmersamt att man
            lade ned så många tingsrätter. Jag är väldigt glad över att den
            nya regeringen räddade de fem sista tingsrätterna i Norrland.
            Det var mycket betydelsefullt just ur avståndssynpunkt.
          </note>
          <note type="speaker">
            Anf. 351 CARIN RUNESON (s) replik:
          </note>
          <note>
            Fru talman! Jag håller inte med om det här. Dessutom finns det
            en annan viktig sak att tänka på. Inte bara i Dalarna utan på
            många andra platser där vi har mentalsjukhus för psykiskt sjuka
            personer åker man från länsrätten till de här sjukhusen för att
            klara av målen på plats. Då handlar det också om rättssäkerhet.
            Om man för vår del flyttar länsrätten till Sundsvall kommer man
            inte att kunna åka därifrån till Säters sjukhus. Då missas väldigt
            mycket när det ska tas beslut om frigång och även utskrivning.
            Då är rättssäkerheten dessutom hotad.
          </note>
          <note>
            Skatter
          </note>
          <note type="speaker">
            Anf. 352 JÖRGEN JOHANSSON (c):
          </note>
          <note>
            Fru talman! Visst är det härligt att oppositionen har insett
            att vi har en handlingskraftig, målinriktad och lyckosam allianspolitik
            i Sverige. På annat sätt kan man inte tolka talarlistan till dagens
            allmänpolitiska debatt på skatteområdet.
          </note>
          <note>
            Förra året hade vi en intensiv debatt om skattefrågorna här i
            kammaren under den allmänpolitiska debatten. 142 inlägg gjordes.
            I dag har två ledamöter anmält sig till den här debatten, båda
            kommer från allianspartier. Jag tolkar det som att oppositionen
            är tämligen nöjd med den politik som förs på skatteområdet.
          </note>
          <note>
            Fru talman! Vi kan konstatera att under alliansregeringen har
            mer än 180 000 människor gått från utanförskap till arbete. Statsbudgeten
            visar överskott. Vi har ett reformutrymme i storleksordningen
            32 miljarder kronor. Det innebär att Sverige har bättre förutsättningar
            än på många år att klara internationella kriser. Det är alltså
            en bra grund regeringen har lagt inför framtiden i de orostider
            vi har i dag som främst är påverkade av internationella förhållanden.
            Vi har alltså goda förutsättningar att klara kriser i Sverige.
            Trots det ser vi problem som måste lösas.
          </note>
          <note>
            Fru talman! Samtidigt som vi gör en positiv tolkning av oppositionens
            frånvaro i debatten ser jag ett problem i deras politiska agenda.
            Vi saknar en samordnad opposition. Vi ser att arbetslinjen överges
            och välfärden hotas. Det framtonar en ansvarslös ekonomisk politik
            i en svår ekonomisk situation. Det är inte så man bygger en välfärdsstat.
          </note>
          <note>
            Vi ser i oppositionens budgetalternativ en skattechock för hela
            befolkningen. Vi ser mindre pengar till kommunerna. Vi ser färre
            jobb. Det är bara några av de effekter som blir resultatet av
            oppositionens budgetförslag.
          </note>
          <note>
            Fru talman! Givetvis presenterar man sin politik på ett helt
            annat sätt än vad jag har gjort. Det ska bli mer pengar till kommunerna,
            säger man. Men när vi räknar ihop plus och minus blir det faktiskt
            mindre pengar. Så kan vi gå från område till område och göra en
            bedömning av Socialdemokraternas politik.
          </note>
          <note>
            Jag har förståelse för att de inte vill debattera skattepolitiken
            här i kammaren. Framtoningen av deras politik skulle förmodligen
            bli alltför negativ. För den tilltänkte väljaren skulle det dessutom
            bli ett totalt sammelsurium då det inte finns något reellt regeringsalternativ
            att hänga upp debatten på. Är det Östros, är det Ohly eller är
            det Peter Eriksson som är den tilltänkta finansminister som vi
            ska lyssna något extra till? Frågorna är många, och svaren är
            få. Utanför dörren pågår krisen.
          </note>
          <note>
            Fru talman! Rekommendationen till alla i det här landet är given.
            Vi har en kris som hanteras professionellt av alliansregeringen.
            Vi har en regering som har lagt en stabil ekonomisk grund för
            att klara kriser, och vi har också stora möjligheter att klara
            oss ur den internationella krisen bättre än många andra länder.
            Det här kräver, nu mer än någonsin, att arbetslinjen hålls. Det
            är genom fler arbetade timmar vi lägger grunden för välfärd och
            trygghet.
          </note>
          <note type="speaker">
            Anf. 353 LARS JOHANSSON (s) replik:
          </note>
          <note>
            Fru talman! Jörgen Johansson är bred i sitt anförande när han
            säger att Socialdemokraterna inte vågar diskutera skattefrågor.
            Jag kan glädja Jörgen Johansson med att vi i höst kommer att diskutera
            skattefrågor i många debatter. Var Socialdemokraterna står kommer
            att bli klart i de olika debatterna vi kommer att ha om skattepolitiken.
          </note>
          <note>
            Jag har en fråga till Jörgen Johansson som han inte berörde i
            sitt anförande, nämligen skattefusket. I somras vid en debatt
            i Almedalen lovade Jörgen Johansson att den borgerliga regeringen
            skulle lägga fram ett program mot skattefusket. Jag kan notera
            att den här gången har regeringen inte heller lagt fram några
            förslag om ett omfattande program mot skattefusket. När kommer
            programmet som utlovades så sent som i somras?
          </note>
          <note type="speaker">
            Anf. 354 JÖRGEN JOHANSSON (c) replik:
          </note>
          <note>
            Fru talman! Det är trevligt att Lars Johansson deltar i den skattepolitiska
            debatten i kammaren.
          </note>
          <note>
            Jag kommer mycket väl ihåg diskussionen vi hade i Almedalen.
            Jag var den som sade att som det administrativa systemet fungerar
            i riksdagen kan vi se det här genomfört någon gång före årsskiftet
            2009/10. Övriga hade kortare tidsschema, men vi vet att det inte
            fungerar så.
          </note>
          <note>
            Jag hade en diskussion senast i går i frågan. Jag har förhoppningen
            att det tidsschema som jag redovisade i Almedalen kommer att hålla.
            Det är en mycket viktig fråga att genomföra.
          </note>
          <note type="speaker">
            Anf. 355 LARS JOHANSSON (s) replik:
          </note>
          <note>
            Fru talman! Det Jörgen Johansson säger låter intressant. Men
            frågan var om det kommer något förslag. Vi har diskuterat detta
            vid flera tillfällen, bland annat i våras i samband med de olika
            skattepolitiska diskussionerna. Det skulle komma något program
            mot skattefusket inte minst inom byggindustrin och byggverksamheten.
            De fackliga organisationerna och byggindustrin har presenterat
            ett 14-punktsprogram. Det gjorde de i början av året. Fortfarande
            har ni inte presenterat något förslag. Nu säger Jörgen Johansson
            att det möjligen blir 2009 eller 2010.
          </note>
          <note>
            Varför tar det så oerhört lång tid att komma fram med konkreta
            förslag? På andra områden lägger ni fram förslag om skattesänkningar
            och borttagande av förmögenhetsskatt. De förslagen behöver inte
            utredas. Men när det gäller skattefusket kommer inga förslag.
            Här ligger en hund begraven.
          </note>
          <note type="speaker">
            Anf. 356 JÖRGEN JOHANSSON (c) replik:
          </note>
          <note>
            Fru talman! Vi har faktiskt lagt fram en del förslag på skattefuskområdet.
          </note>
          <note>
            Vad gäller 14-punktsprogrammet är det lovvärt att man från näringarna
            verkligen lägger ned ett arbete på området. Det bör regeringen
            se som positivt. Jag vet att man gör det.
          </note>
          <note>
            Dessa frågor spänner över flera departement. Förmodligen har
            Lars Johansson en god insikt i hur det fungerar. Diskussionerna
            mellan departementen måste slutföras för att det ska kunna bli
            en proposition. Frågan som diskuteras inom byggsektorn gäller
            också den personliga integriteten. Vi vet att vi måste vara mycket
            noga innan vi lägger fram ett förslag.
          </note>
          <note>
            Jag tror att min tidsplan att det här ska sättas i sjön före
            årsskiftet 2009/10 är den mest realistiska.
          </note>
          <note type="speaker">
            Anf. 357 LAILA BJURLING (s) replik:
          </note>
          <note>
            Fru talman! Vi är inte överens, Jörgen Johansson, om att vi har
            en handlingskraftig alliansregering. Däremot är vi överens om
            att vi har en bra ekonomisk grund att stå på i Sverige. Vi socialdemokrater
            vill ta åt oss en stor del av äran för att vi har ett stabilt
            läge så att Sverige kan stå emot krisen bättre än många andra
            länder.
          </note>
          <note>
            I stället för en handlingskraftig allians tycker jag mig se en
            desperat allians, som i stället för att prata om sin egen politik
            och ta ansvar för den hela tiden ställer krav på oppositionen.
          </note>
          <note>
            Jörgen Johansson frågade om det blir Östros, Ohly eller någon
            annan som blir finansminister efter valet 2010. Det är bra att
            Jörgen Johansson inser att det i alla fall inte blir Anders Borg.
            Vi kan vara överens om att det vore bra. Men ni lyssnar inte på
            vad vi säger, så ni behöver inte bekymra er så mycket om vem som
            ska bli finansminister i vår kommande regering.
          </note>
          <note>
            Däremot har ni avrustat arbetsmarknadspolitiken och utbildningsplatserna.
            Ni har sett till att räntorna och inflationen ökar. Vad gör ni
            åt sådant i stället för att bekymra er om oss?
          </note>
          <note type="speaker">
            Anf. 358 JÖRGEN JOHANSSON (c) replik:
          </note>
          <note>
            Fru talman! Det är trevligt att även Laila Bjurling deltar i
            diskussionen. Jag kan garantera att det är ingen desperat regering
            som sitter vid rodret i dag. Som jag nämnde har vi en statsbudget
            i dag som är starkare än vad den har varit på många decennier.
            Vi har resurser att möta den kris som står utanför dörren. Jag
            kan ha en viss förståelse för vad Laila Bjurling säger, nämligen
            att den högkonjunktur som vi har haft har bidragit till detta.
            Men, som förmodligen Laila Bjurling vet, har man utvärderat hur
            vi har lyckats få mer än 180 000 från ett utanförskap till arbete.
            Där har allianspolitiken varit mycket framgångsrik. Den har varit
            mer framgångsrik än vad vi kan skåda någon annanstans i världen.
          </note>
          <note type="speaker">
            Anf. 359 LAILA BJURLING (s) replik:
          </note>
          <note>
            Fru talman! Den undersökning som Jörgen Johansson pratar om som
            visar att så och så många människor har lämnat utanförskap och
            så och så många har kommit i arbete har inte vetenskapligt visat
            att det är tack vare alliansens politik. Vi har haft en lång och
            ihållande högkonjunktur som har hjälpt till. Vad gäller utanförskapet
            är det 20 000 fler i utanförskap i dag än när ni trädde till i
            regeringen. Men ni har ett annat beräkningssätt nu än ni hade
            i valrörelsen 2006. Det kan därför se lite annorlunda ut.
          </note>
          <note>
            Vi socialdemokrater vill satsa oss ur krisen. Vi vill se fler
            utbildningsplatser men inga skattesänkningar. Vi vill att barnfamiljerna
            och studenterna får vara med och får del av ökningen i stället
            för skattesänkningar. Vi vill också börja reparera arbetslöshetsförsäkringen
            och sjukförsäkringen, som ni så totalt har kört i botten.
          </note>
          <note type="speaker">
            Anf. 360 JÖRGEN JOHANSSON (c) replik:
          </note>
          <note>
            Fru talman! Jag blir lite fundersam över den debatt som har förts
            i kammaren de senaste två timmarna. Här säger Laila Bjurling att
            ni inte accepterar skattesänkningar.
          </note>
          <note>
            Ni var emot skattesänkning nr 1. Året efter accepterade ni den.
            Ni var emot skattesänkning nr 2. Ett år efteråt accepterade ni
            den. Nu kommer skattesänkning nr 3, och då är ni emot den. Ni
            kan fundera på hur det ser ut i framtiden.
          </note>
          <note>
            Vi hade en debatt för någon timme sedan om fastighetsskatten.
            Vi lade ökade kostnader på glesbygden. Men det är så att Socialdemokraterna
            även har accepterat 99 procent av fastighetsskattesänkningen.
            Vad är det ni håller på med? Vad är det för retorik ni för?
          </note>
          <note>
            Forskarna har påvisat att 60 00070 000 av de 180 000 jobben beror
            på den politik som alliansen för.
          </note>
          <note type="speaker">
            Anf. 361 LENNART HEDQUIST (m) replik:
          </note>
          <note>
            Fru talman! Jörgen Johansson ger ju oppositionens skattehöjarpolitik
            en allvarlig och välförtjänat kritik. Vi vet att om deras samlade
            politik skulle vinna anklang i kammaren skulle vi få en veritabel
            skattechock, särskilt om man lägger ihop deras olika program.
            Vi vet från deras förhandlingar under förra mandatperioden att
            man ofta kunde lägga ihop vad som framfördes i respektive motion.
            Då skulle vi få en kraftig skattehöjning på många olika områden.
          </note>
          <note>
            Då vore det intressant att höra Jörgen Johansson säga vilka av
            oppositionens alla skattehöjarförslag som skulle vara mest allvarliga
            för landet i den situation vi nu befinner oss i om de skulle realiseras.
          </note>
          <note type="speaker">
            Anf. 362 JÖRGEN JOHANSSON (c) replik:
          </note>
          <note>
            Fru talman! Det är givetvis svårt. När Lennart Hedquist talar
            om oppositionen undrar man vilket alternativ som gäller. Det måste
            man först säkerställa. Det är därför jag försökte lyfta fram att
            det vore intressant att veta vem som ska vara finansministerkandidaten.
            Om det är Lars Ohly kan vi konstatera att det blir förödande för
            landet Sverige. Detta skulle icke fungera.
          </note>
          <note>
            Sedan kan man naturligtvis göra bedömningar från parti till parti,
            men jag konstaterar att Socialdemokraternas förslag skulle innebära
            att i storleksordningen 60 000 människor blir utan arbete.
          </note>
          <note type="speaker">
            Anf. 363 LENNART HEDQUIST (m) replik:
          </note>
          <note>
            Fru talman! Jag kan hålla med Jörgen Johansson om att det är
            lite svårt att gradera vilka av skattehöjarförslagen som skulle
            vara mest förödande i dag. Men vi vet ju att Socialdemokraterna,
            från det att alliansen lade fram det första jobbskattereduktionssteget,
            har riktat in sin kritik mot jobbskatteavdraget, som ju ger vanliga
            inkomsttagare en mycket betydande skattesänkning. Det är allvarligt
            att de fortsätter med kritiken mot jobbskatteavdraget i en situation
            där det är väldigt viktigt att vi kan fortsätta att slå vakt om
            arbetslinjen.
          </note>
          <note>
            Jag tycker därför att Jörgen Johansson i sin kritik mot oppositionen
            bör vara ännu tydligare med att vi gemensamt slår vakt om arbetslinjen
            mot en samlad opposition.
          </note>
          <note type="speaker">
            Anf. 364 JÖRGEN JOHANSSON (c) replik:
          </note>
          <note>
            Fru talman! Jag har ingen annan åsikt än vad Lennart Hedquist
            här har redovisat.
          </note>
          <note>
            Jag vill däremot utnyttja min tid för att belysa hur man för
            diskussionen genom att säga att man för pengar till kommunerna.
            I budgeten för man nämligen över 12,7 miljarder. Det generella
            statsbidraget var 1,3 miljarder under en treårsperiod, och sedan
            har man specialdestinerade bidrag på 11,4.
          </note>
          <note>
            Samtidigt tar man bort pengar genom att ta bort satsningen på
            sänkta arbetsgivaravgifter för unga, vilket ger 7 ½ miljard i
            merkostnad för kommunerna. Man accepterar inte fastighetsskattesidan
            riktigt, vilket gör 6 ½, tillhopa 14 miljarder.
          </note>
          <note>
            Det blir alltså ett minus av den satsning på kommunerna som Socialdemokraterna
            säger sig göra.
          </note>
          <note type="speaker">
            Anf. 365 CURT LINDEROTH (m) replik:
          </note>
          <note>
            Fru talman! Jag vill höra Jörgen Johansson bekräfta min uppfattning.
            Jag är nämligen intresserad av pensionärernas skattesituation,
            och det har i kammaren tidigare i dag talats väldigt mycket om
            hur dålig den är.
          </note>
          <note>
            Vad jag kan se av förslaget får pensionärerna ett jobbskatteavdrag
            som är 20 procent de första 100 000 kronorna i inkomst och därefter
            5 procent upp till 300 000. En pensionär jämfört med en icke-pensionär
            som har samma inkomst har ju mindre kostnader för inkomstens förvärvande.
            Jag tänker på resor till jobbet, lunch, kläder och annat. De första
            9 000 kronorna är icke avdragsgilla.
          </note>
          <note>
            Så tillkommer att regeringen föreslår lägre skatt för pensionärer.
            Slutligen är inkomstskiktsgränsen för statlig skatt densamma för
            pensionärer som för icke-pensionärer.
          </note>
          <note type="speaker">
            Anf. 366 JÖRGEN JOHANSSON (c) replik:
          </note>
          <note>
            Fru talman! Ja, det sker en förbättring av situationen för pensionärerna.
            När man diskuterar pensionärernas situation ska man ha klart för
            sig att i och med att fler är i arbete och löneindex höjs så höjs
            också pensionerna. Om vi jämför med situationen 2005, när pensionerna
            räknades upp med 2 000 kronor, ligger vi nu mer än tre gånger
            så högt i och med att 180 000 människor har kunnat gå från utanförskap
            till arbete. Det är genom att fler arbetar som pensionärerna får
            det bättre.
          </note>
          <note>
            Regeringen tillsatte i våras en arbetsgrupp bestående av de partier
            som står bakom pensionsöverenskommelsen Moderaterna, Centerpartiet,
            Folkpartiet, Kristdemokraterna och Socialdemokraterna som ska
            se över ett långsiktigt hållbart pensionssystem.
          </note>
          <note type="speaker">
            Anf. 367 CURT LINDEROTH (m) replik:
          </note>
          <note>
            Fru talman! Jag ber att få tacka Jörgen Johansson för de bekräftande
            orden.
          </note>
          <note type="speaker">
            Anf. 368 JÖRGEN JOHANSSON (c) replik:
          </note>
          <note>
            Fru talman! Jag tackar så mycket. Det är inte mycket att tillägga.
          </note>
          <note type="speaker">
            Anf. 369 GUNNAR ANDRÉN (fp):
          </note>
          <note>
            Fru talman! Jag ber att få tacka för tipset till Leif Jakobsson
            att begära replik. Vi får se om han gör det.
          </note>
          <note>
            Skattepolitiken på sex minuter bör man inleda med en liten dikt.
            Jag brukar citera Alf Henrikson, eftersom jag råkade känna honom.
            Dikten heter Erfarenheter , och jag vill gärna tillägna den oppositionen,
            den del som är här.
          </note>
          <note>
            Det där är en intressant sak att fundera på: Finns det någon
            framtid över huvud taget? Ja, det tror jag att det finns, även
            på skatteområdet även om sex minuter är väldigt kort för att klara
            av hela skattepolitiken, som ju omfattar många stora delar.
          </note>
          <note>
            Jag förstår dock att ingen socialdemokrat anmälde sig till debatten
            i förväg. Det var ett klokt beslut. Det var bara Jörgen Johansson
            och jag som ville diskutera skatter.
          </note>
          <note>
            Vi har tidigare under de här åren hört att Socialdemokraterna
            vid något tillfälle skulle presentera ett rättvist skattealternativ.
            Det är ganska stora ord. Det är väl det som nu föreligger, förmodar
            jag.
          </note>
          <note>
            Det finns i grund och botten tre delar i skattepolitiken. Det
            är inkomstskatten, moms och specialskatter och kapitalskatter.
          </note>
          <note>
            Man kan då konstatera att den stora delen på kapitalskattesidan
            är borttagandet av förmögenhetsskatten och omläggningen av fastighetsskatten.
            Jag har stått i den här talarstolen och diskuterat detta med Socialdemokraterna
            väldigt ofta, och då har det varit de våldsammaste orättvisor
            som tänkas kan. Men i dag, som Jörgen Johansson helt riktigt konstaterade,
            får vi reda på att man till 99 procent har accepterat det som
            var så fruktansvärt orättvist tidigare.
          </note>
          <note>
            Jag tycker att det är bra, för därigenom har ni tagit bort tre
            saker ur er tidigare politik. Det första är att det inte fanns
            något samband mellan fastighetsskattens storlek och den inkomst
            man hade. Det är det allra viktigaste. För det andra har ni kommit
            bort från likviditetsprincipen. Folk klarade ofta inte det här
            utan var tvungna att flytta. För det tredje, vilket väl är det
            allra viktigaste enligt mitt sätt att se, har ni kommit bort från
            principen att andra ska påverka hur hög fastighetsskatt man har.
            Vi har satt ett tak.
          </note>
          <note>
            Sedan gjorde Berit Andnor en fruktansvärd jämförelse, som var
            helt vettlös. Hon är inte här så jag ska inte gå närmare in på
            det.
          </note>
          <note>
            Jag tycker att det är klokt att ni har kommit till sans på den
            här punkten.
          </note>
          <note>
            Jag lämnar momsen, för jag hinner inte allt.
          </note>
          <note>
            Den andra delen är inkomstskatterna. Där måste man till att börja
            med ställa en väldigt ideologisk fråga: Vem tillhör arbetets frukter?
            Är det staten, eller är det Laila Bjurling eller Curt Linderoth,
            som får representera löntagarna? Här finns en väldig skillnad
            i synen på vem som i första hand ska få del av de frukterna.
          </note>
          <note>
            Vad Socialdemokraterna nu gör genom förslaget att höja skatterna
            för 2009 totalt sett med ungefär 17 700 miljoner i direkt skatt
            och med 7 300 miljoner i indirekt skatt på arbete, alltså ungefär
            24 miljarder, är att göra djupa hål i vanliga människors plånböcker
            och börsar.
          </note>
          <note>
            Jag kan ge hela allmänheten, riksdagens ledamöter och den ärade
            åhöraren på läktaren ett gott råd: Vill ni ha hög skatt finns
            det faktiskt ett jättebra alternativ att rösta på i nästa val,
            nämligen Socialdemokraterna. Vill ni ha ännu mer skatt ska ni
            rösta på Miljöpartiet eller framför allt Vänsterpartiet. De kommer
            att gräva ännu mycket djupare i era plånböcker.
          </note>
          <note>
            Nu håller jag inte er socialdemokrater här i kammaren ansvariga
            för detta. Men när Laila Bjurling alldeles nyss stod här och sade
            att hon inte tyckte att det var mycket till handlingskraft över
            regeringen undrar jag vad det är för handlingskraft över oppositionen
            i den här frågan. Ni har ju tre olika förslag som spretar åt varsitt
            håll! Man vet inget om vad man kommer att få framöver.
          </note>
          <note>
            Laila Bjurling sade också att vi inte ska ställa några krav på
            oppositionen. Jaså inte? Men på den här punkten har vi lärt oss
            av er, hur den tidigare majoriteten gjorde. Vi gör exakt samma
            sak. Vi ställer krav på oppositionen, och jag tycker inte att
            det är fel i en så viktig fråga som skatterna.
          </note>
          <note>
            Jag skulle gärna ha läst en annan dikt också, men jag får ta
            den om det händelsevis skulle bli möjlighet till det i ett senare
            replikskifte.
          </note>
          <note type="speaker">
            Anf. 370 LARS JOHANSSON (s) replik:
          </note>
          <note>
            Fru talman! När borgerliga ledamöter pratar om skattepolitik
            pratar de nästan alltid om skatter isolerat från vad skatterna
            är till för. Svenska folket vet att Socialdemokraterna har en
            aktiv välfärdspolitik, att den måste finansieras genom skatter
            och att de skatterna ska vara rättvisa. Det är inga nyheter. Detta
            har vi alltid haft som vår huvudlinje i skattepolitiken: att koppla
            skatterna till välfärden.
          </note>
          <note>
            Nu kommer det allt fler varsel. Vi vet att arbetslösheten kommer
            att öka. Alla ekonomer vet att det är så framöver. Det talas om
            7 procents arbetslöshet nästa år. Då krävs det skatteintäkter
            för att vi ska kunna visa solidaritet med de människor som behöver
            samhällets stöd. Det är där ni från borgerligheten går fel när
            ni säger: Sänk skatterna även när det behövs pengar för att lösa
            dessa frågor, som många människor kommer att kräva en lösning
            på under de kommande två åren.
          </note>
          <note type="speaker">
            Anf. 371 GUNNAR ANDRÉN (fp) replik:
          </note>
          <note>
            Fru talman! Socialdemokraterna ser felaktigt på detta. Vi har
            för närvarande ett väldigt stort budgetöverskott. Man skulle kunna
            sänka skatterna ännu mer. Det finns pengar och resurser till det.
          </note>
          <note>
            Vad ni föreslår nu är höjda skatter för 2009 med 24 miljarder
            bara på inkomsterna i landet. Hur många nya jobb ger höjda skatter
            med 24 miljarder?
          </note>
          <note>
            Lars Johansson, hur många nya Volvobilar säljs det i landet om
            vi höjer skatterna för vanliga människor med 24 miljarder?
          </note>
          <note type="speaker">
            Anf. 372 LARS JOHANSSON (s) replik:
          </note>
          <note>
            Fru talman! Skatterna innebär att vi kan ha en stabil a-kassa
            och bättre ersättning i våra sjukvårdssystem, så att vi skapar
            trygghet för människor. Det är ju det som pengarna går till. Det
            är ingen skattechock.
          </note>
          <note>
            Vi vet att människor är beredda att avstå några hundralappar
            i månaden när grannen kanske är arbetslös och behöver bättre ersättning.
            Ni har ju förstört trygghetssystemen under de här två åren då
            vi har haft högkonjunktur. Nu går vi in i en lågkonjunktur där
            trygghetssystemen är sönderkörda. Då kommer debatten att handla
            om att vi måste visa solidaritet, att vi måste ha ett skattesystem
            som är rättvist och att vi måste se till att människor med höga
            inkomster och förmögenheter också är med och betalar en del till
            den gemensamma välfärden, som ni har sagt nej till.
          </note>
          <note>
            Så kommer debatten att bli nu under de kommande åren. Var så
            säker på det! Vi i Socialdemokraterna räds inte den debatten,
            för vi vet att människor vill ha solidaritet i Sverige.
          </note>
          <note type="speaker">
            Anf. 373 GUNNAR ANDRÉN (fp) replik:
          </note>
          <note>
            Fru talman! Alla närvarande hörde att Lars Johansson inte svarade
            något alls på frågan: Hur många fler Volvobilar säljs det i Sverige
            om man höjer skatterna på arbete för vanligt folk med 24 miljarder
            år 2009? Den frågan bör han gå hem och svara på i till exempel
            Göteborgs-Posten, som är ett utmärkt forum för det. Hur många
            nya bilar av märket Volvo säljs det om man höjer skatterna med
            24 miljarder?
          </note>
          <note>
            Sedan talar Lars Johansson om andra saker än om skatterna. Där
            håller jag med honom om mycket. Det är klart att det inte bara
            är Volvo som har ansvaret för hur det ska gå för det företaget.
            Samhället måste också ta sitt ansvar. Enligt mitt sätt att se
            det har vi goda resurser för att se till att ingen människa här
            i landet behöver lida nöd eller något liknande.
          </note>
          <note>
            Nej, Lars Johansson ska svara på frågan: Hur många nya Volvobilar
            säljs det i Göteborg med omnejd om man höjer skatterna i hela
            Sverige med 24 miljarder kronor nästa år?
          </note>
          <note type="speaker">
            Anf. 374 FINN BENGTSSON (m) replik:
          </note>
          <note>
            Fru talman! Jag tackar för Andréns anförande och vill lite grann
            kommentera detta som Socialdemokraterna hela tiden svärtar ned,
            alltså alliansens goda sätt att använda skattevapnet på ett jobbskapande
            sätt.
          </note>
          <note>
            En viktig fråga där Socialdemokraterna inte nog kan uttrycka
            sin ilska är de hushållsnära tjänsterna. En kritik som har kommit
            är att detta inte blev någon framgång. Nu har TT meddelat, kl.
            18.37 i kväll, att projektledaren Bengt Hansson på Skatteverket
            prognostiserar att från drygt 53 000 ansökningar om avdrag i år
            kommer det att öka lavinartat nästa år, upp till 150 000200 000
            avdrag för hushållsnära tjänster.
          </note>
          <note>
            Eftersom Gunnar Andrén arbetar i skatteutskottet skulle jag gärna
            vilja fråga honom om han kan fundera lite över vad detta kan innebära.
            Vi kan få vita tjänster och kanske ökade möjligheter i en sämre
            ekonomi till att folk faktiskt kan få arbete tack vare ett sådant
            här produktivt skatteavdrag.
          </note>
          <note type="speaker">
            Anf. 375 GUNNAR ANDRÉN (fp) replik:
          </note>
          <note>
            Fru talman! I den sista meningen kom Finn Bengtsson in på det
            allra viktigaste. Man ska förvandla svarta jobb till vita. Det
            är egentligen inte en nationalekonomisk eller skatteekonomisk
            fråga, utan det handlar om att folk ska kunna veta att de ska
            kunna köpa de här tjänsterna vitt. Det är i första hand en fråga
            om vad som är hederligt och inte.
          </note>
          <note>
            Jag tycker att det här har blivit väldigt bra. Jag förstår inte
            kritiken mot avdraget. Vi har skapat en vit arbetsmarknad av tidigare
            svarta tjänster. Det är väldigt glädjande. Jag tror i grund och
            botten att svenska folket inte vill jobba svart. De vill jobba
            hederligt och vitt, och det här har varit ett bra sätt.
          </note>
          <note>
            De som kritiserar detta måste komma fram med något alternativ.
          </note>
          <note type="speaker">
            Anf. 376 FINN BENGTSSON (m) replik:
          </note>
          <note>
            Fru talman! Tackar så mycket för det svaret, Gunnar Andrén1
          </note>
          <note>
            Tidigare i debatten hörde vi hur Jörgen Johansson försökte förklara
            att det kommer att kunna bli en syn på svartjobben och skattefusket
            som är väldigt konstruktiv ett arbete som tas fram 20092010, prognostiserade
            Jörgen Johansson. Här kom en kommentar från Gunnar Andrén som
            gladde mig: Kanske är detta ett sätt förutom det positiva som
            de hushållsnära tjänsterna tillför av nya fräscha jobbmöjligheter
            att få vita jobb, innan vi tittar på själva fusket. Detta måste
            vara ett mycket konstruktivt sätt att jobba.
          </note>
          <note>
            Men min fråga kvarstår. Skulle Gunnar Andrén kunna spekulera:
            Tror han att 150 000200 000 prognostiserade avdrag verkligen också
            kommer att innebära ett jobbstöd för dem som det handlar om? Det
            handlar ju främst om städning, flyttstädning och trädgårdsarbete.
          </note>
          <note type="speaker">
            Anf. 377 GUNNAR ANDRÉN (fp) replik:
          </note>
          <note>
            Fru talman! Att i min egenskap av ledamot av skatteutskottet
            spekulera om vad olika åtgärder kan ge för resultat vill jag gärna
            avstå från. Däremot kan jag notera att Socialdemokraterna, Miljöpartiet
            och Vänsterpartiet vill avskaffa det här avdraget och i grund
            och botten ta bort en nu existerande vit arbetsmarknad och göra
            den svart. Det är det mest problematiska med deras förslag. Det
            skulle innebära att inte minst många invandrarkvinnor, som nu
            har fått lite jobb, skulle tvingas ut i en social otrygghet.
          </note>
          <note>
            Jag vill gärna säga till Finn Bengtsson att jag tycker att man
            ska vara öppen för detta även för män, till exempel genom att
            överväga ett rotavdrag om arbetsmarknaden blir väldigt besvärlig
            också för män.
          </note>
          <note type="speaker">
            Anf. 378 LENNART HEDQUIST (m) replik:
          </note>
          <note>
            Fru talman! Som vanligt var det ett mycket tänkvärt inlägg som
            Gunnar Andrén hade, inklusive dikten. Jag tänkte ta upp en skatt
            som han inte särskilt nämnde, nämligen förmögenhetsskatten.
          </note>
          <note>
            Den figurerade lite grann i partiledardebatten tidigare i dag.
            Det har framhållits från många olika håll hur skadlig en sådan
            skatt är för landet. Samtidigt var det en av partiledarna som
            åberopade att Lundberg, som är stor ägare, nu hade fått en sänkning
            av sin skatt med 37 miljoner kronor.
          </note>
          <note>
            Nu kan man ju se att han, om Socialdemokraternas förslag till
            reviderad förmögenhetsskatt skulle gå igenom, ändå skulle få behålla
            32 av de 37 miljonerna.
          </note>
          <note>
            Socialdemokraternas förmögenhetsskatt innebär också att de riktigt
            rika inte alls skulle behöva betala någon förmögenhetsskatt, utan
            det är enbart en förmögenhetsskatt som riktar sig mot vanliga
            enkla fastighetsägare och sparare av olika slag, vanliga människor.
            Det är deras förmögenhetsskatt. Jag förstår att det beror på en
            viss sak som kanske Gunnar Andrén kan utveckla.
          </note>
          <note type="speaker">
            Anf. 379 GUNNAR ANDRÉN (fp) replik:
          </note>
          <note>
            Fru talman! Jag tackar för möjligheten att få utveckla också
            varför det är bra att vi har avskaffat förmögenhetsskatten. Inte
            heller det handlar i första hand om statsfinansiella skäl, för
            den ger ganska lite. Däremot är det väldigt viktigt att företagare
            av olika slag och stora kapitalägare inte längre har något argument
            för att flytta sina förmögenheter till andra länder, till lågskatteländer.
          </note>
          <note>
            Fru talman! Jag har åtminstone sett ett exempel på att en kapitalstark,
            måste jag säga, företagare, nu bosatt i London, har startat ett
            litet företag i Helsingborg som har gett ett antal nya jobb. Jag
            tycker att bara det lilla exemplet är intressant. Det spelar roll
            hur man ser på skatterna och förmögenhetsskatten.
          </note>
          <note>
            Jag tror inte att det kommer att gå fort, men vi kommer att se
            en utveckling där fler behåller sitt kapital i Sverige, och det
            tycker jag är bra.
          </note>
          <note type="speaker">
            Anf. 380 LENNART HEDQUIST (m) replik:
          </note>
          <note>
            Fru talman! Jag kan hålla med Gunnar Andrén om just den effekt
            som man får när man har avskaffat en så destruktiv skatt. Tyvärr
            blir den effekten lite fördröjd av att Socialdemokraterna påstår
            sig vilja återinföra förmögenhetsskatten. Samtidigt som de nu
            av populistiska skäl försöker säga att de ska återinföra den ser
            vi att de i sitt förslag genomför en förändring av den så att
            de riktigt rika personerna inte ska behöva betala förmögenhetsskatt
            det är i varje fall en reducerad förmögenhetsskatt. I stället
            riktar de in förmögenhetsskatten mot, så att säga, mer vanliga
            människor som förvisso har en viss förmögenhet i form av till
            exempel fastigheter.
          </note>
          <note>
            Det är uppenbart att Socialdemokraterna förstår att skatten är
            destruktiv, men man vill av populistiska skäl låtsas som att man
            återinför den, och så låter man de riktigt rika slippa den.
          </note>
          <note type="speaker">
            Anf. 381 GUNNAR ANDRÉN (fp) replik:
          </note>
          <note>
            Fru talman! Lennart Hedquist och jag har tillhört skatteutskottet
            längre än ganska många andra. Vi hade en utfrågning 2003 med Skatteverkets,
            dåvarande Riksskatteverkets, chef Mats Sjöstrand. Han uttryckte
            sig så här om förmögenhetsskatten: Det är en i stort sett frivillig
            skatt.
          </note>
          <note>
            Det är klart att detta är det allvarligaste, att det i stort
            sett är en frivillig skatt, att man kan manipulera med den. Vi
            ska inte kunna manipulera med skatter.
          </note>
          <note>
            Jag tror, precis som Lennart Hedquist, att hotet om återinförande
            av skatten i Sverige är väldigt allvarligt. Därför tror jag att
            det vore klokt av Socialdemokraterna att överväga att gå samma
            väg som Miljöpartiet på den här punkten. Man ska inte driva kapital
            ur landet.
          </note>
          <note>
            Fru talman! Om man tidigare hade en Zorntavla kunde man ha den
            på väggen. Då var det ett bruksföremål. Då blev den inte beskattad.
            Men låste man in den i bankfacket blev det en investering. Då
            skulle den tas upp till beskattning. Det är ju helt absurt.
          </note>
          <note type="speaker">
            Anf. 382 LAILA BJURLING (s) replik:
          </note>
          <note>
            Fru talman! Jag tycker att det är trevligt när man läser dikter
            i talarstolen. Jag kan också citera Alf Henrikson, utan att för
            den skull säga att jag riktar mig till någon speciell människa
            med min lilla dikt:
          </note>
          <note>
            Det är också sådant som Alf Henrikson har skrivit.
          </note>
          <note>
            Men åter till replikerna. Jag kan lugna Gunnar Andrén med att
            det inte blir någon skattechock för vanligt folk när Socialdemokraterna
            återigen kommer i regeringsställning och i majoritetsställning.
          </note>
          <note>
            Men vi kan ha två olika sätt att se på skatter. Vi kan ha det
            borgerliga sättet att se på skatter, att det ska vara så låga
            skatter som möjligt, och så får folk sköta finanserna själva om
            de vill försäkra sig mot arbetslöshet, om de vill försäkra sig
            mot sjukdom, inkomstbortfall och sådana saker. Ja, då kan man
            välja den linjen. Men vi socialdemokrater väljer en annan linje.
            Vi tycker att vi ska ha de här gemensamma systemen med de trygga
            försäkringarna mot inkomstbortfallen om olyckan drabbar oss. Då
            måste man betala högre skatt. Så enkelt är det.
          </note>
          <note type="speaker">
            Anf. 383 GUNNAR ANDRÉN (fp) replik:
          </note>
          <note>
            Fru talman! Jag tackar för den lilla dikten som jag i och för
            sig uppfattar som något av en liten pik. Jag accepterar detta.
            Det kan jag göra. Laila Bjurling är en väldigt trevlig person
            att ha med i skatteutskottet.
          </note>
          <note>
            Men till sakfrågan. Skattechock var inte ett ord som jag använde.
            Jag skulle ha kunnat göra det av den anledningen att man nästa
            år vill höja skatterna det är bara de direkta skatterna på arbete
            i Sverige för alla medborgare med 24 miljarder kronor. Man kan
            naturligtvis diskutera om detta är en skattechock eller inte,
            men det är väldigt mycket pengar.
          </note>
          <note>
            Laila Bjurling som är från Sörmland kan ju fundera på hur detta
            till exempel slår mot bilindustrins komponentföretag i Sörmland.
            Kommer de att tycka att detta är jättebra, att det kanske säljs
            färre Scanialastbilar från Södertälje, om vi nu ska gå ifrån Volvo
            i Göteborg? Är det inte väldigt viktigt att vi har kvar en stark
            industri i hela Sverige?
          </note>
          <note type="speaker">
            Anf. 384 LAILA BJURLING (s) replik:
          </note>
          <note>
            Fru talman! Jag vill återigen påpeka att de förslag som vi har
            till skatter handlar om att vi tycker att de som har förmögenheter
            gott kan vara med och betala till den allmänna välfärden.
          </note>
          <note>
            Vi tycker också att det är orättvist, som har diskuterats tidigare,
            att slott och koja ska beskattas på samma sätt när det gäller
            fastighetsskatten. Därför vill vi att de som har riktigt dyra
            hus ska vara med och betala lite mer i fastighetsskatt än de som
            har väldigt billiga hus. Det tycker vi faktiskt är en ganska rimlig
            och rättvis politik.
          </note>
          <note>
            Gunnar Andrén sade retoriskt till åskådaren på läktaren, som
            fortfarande sitter kvar, att han skulle rösta på Socialdemokraterna
            om han ville ha höjd skatt. Jag kan säga så här: Den som vill
            ha en ordentlig och robust arbetslöshetsförsäkring ska rösta på
            Socialdemokraterna. Den som vill ha en trygg sjukförsäkring som
            verkligen skyddar när man blir sjuk och olyckan är framme ska
            rösta på Socialdemokraterna.
          </note>
          <note type="speaker">
            Anf. 385 GUNNAR ANDRÉN (fp) replik:
          </note>
          <note>
            Fru talman! Ja, de som vill ha ett ordentligt jobb jag tänker
            till exempel på de 180 000 nya har ju haft en väldig nytta av
            den nya jobbpolitiken. De blir väldigt glada i dag.
          </note>
          <note>
            Men den ärade åhöraren på läktaren måste ändå ta ställning, liksom
            alla övriga i landet.
          </note>
          <note>
            Om det är på det sätt som Laila Bjurling säger vill ni öka rättvisan
            genom att höja skatterna på kapital jag talar nu bara om 2009;
            vi kan diskutera andra år sedan. Då är det ökade kapitalskatter
            på 3,5 miljarder kronor. Det är 3,5 miljarder, fastighetsskatt
            och förmögenhetsskatt. Men på arbete är det 24 miljarder. Det
            är det som är den stora skillnaden.
          </note>
          <note>
            Ni sätter in en enorm kraft på att höja skatterna för vanligt
            folk. Ni har inte riktigt förstått detta, men det kommer att minska
            deras köpkraft med exakt 24 miljarder kronor. Därför kommer det
            att säljas färre Volvobilar i Göteborg, och det kommer att säljas
            färre andra saker i Flen och i Katrineholm och i Eskilstuna och
            så vidare. Det är det som blir resultatet av politiken. Det är
            därför som det är en felaktig politik. Vi måste se till att inte
            höja skatterna på arbete på det sätt som ni vill.
          </note>
          <note>
            Utrikespolitik och utrikeshandel
          </note>
          <note type="speaker">
            Anf. 386 OLLE THORELL (s):
          </note>
          <note>
            Fru talman! Jag ska ägna mitt inlägg åt att tala om en av de
            mest infekterade och svårlösta konflikter som finns i världen
            i dag, nämligen i Burma.
          </note>
          <note>
            För ett drygt år sedan, i september 2007, var Burma högst upp
            på allas dagordning. Den så kallade saffransrevolutionen, där
            munkarna ledde fredliga protester mot militärregimen, gav uppmärksamhet
            åt det förtryck som 52 miljoner burmeser lever under och har levt
            under sedan 60-talet.
          </note>
          <note>
            Demonstranterna slogs brutalt ned. Många dödades. Ännu fler bara
            försvann, och antalet politiska fångar steg till flera tusental.
          </note>
          <note>
            Omvärlden reagerade högljutt. Ett särskilt sändebud från FN skickades
            till Burma. Vissa sanktioner infördes, resolutioner formulerades,
            och så vidare. Men i Burma märktes inte mycket av detta.
          </note>
          <note>
            Förtrycket stärktes. Barnsoldaterna fanns kvar. Slavarbetet och
            tvångsförflyttningarna fortsatte. General Than Shwe satt tryggt
            kvar vid makten, medan Aung San Suu Kyi är kvar i husarrest. Omvärldens
            uppmärksamhet riktades åt andra håll.
          </note>
          <note>
            I maj i år svepte cyklonen Nargis in över Irrawaddydeltat, Burmas
            tätbefolkade kornbod. Regimen visste om det flera dagar i förväg.
            Man förflyttade därför trupper, flygplan och inte minst sig själva
            från området. Folket däremot fick inte samma information.
          </note>
          <note>
            Cyklonen drog fram med förödande kraft. 130 000 människor dog,
            lågt räknat. Risproduktionen för hela landet lamslogs för lång
            tid framöver, och kropparna flöt tätt i Irrawaddyflodens delta.
          </note>
          <note>
            Regimen vägrade att ta emot hjälp från omvärlden, även om man
            sade att man gärna kunde tänka sig att ta emot kontanter. Omvärlden
            protesterade högljutt även nu. Ett särskilt sändebud från FN skickades
            återigen till Burma. Sanktioner infördes, resolutioner formulerades
            om och så vidare. Men i Burma märktes inte heller nu mycket av
            allt detta.
          </note>
          <note>
            Hungersnöden växte. Regimen kunde redogöra för hur många kreatur
            som hade gått åt, som vattenbufflar, men antalet mänskliga dödsoffer
            var okänt och förmodligen egalt för den. Fortfarande sitter general
            Than Shwe tryggt kvar vid makten, och Aung San Suu Kyi är kvar
            i husarrest. Återigen riktas omvärldens uppmärksamhet åt andra
            håll.
          </note>
          <note>
            Fru talman! Sällan blir jag som engagerad i utrikesfrågor så
            frustrerad som i fallet Burma. Det kanske inte finns stor anledning
            till optimism, men det går att hitta ljuspunkter och faktorer
            som kan bidra till en fredlig demokratisk lösning. Även om fokus
            inte längre är lika starkt på Burma i medierna nu finns det ändå
            en massiv internationell opinion mot militärjuntan. Det finns
            en stark demokratirörelse, framför allt baserad i Thailand, som
            kan fungera som en enande kraft i ett splittrat, söndertrasat
            land.
          </note>
          <note>
            Gunilla Carlsson har nyligen talat sig varm för regeringens satsning
            på demokratibistånd. Man skulle nästan kunna tro att det vore
            något nytt med demokratibistånd, men det är det ju inte. Sverige
            har under många år på olika sätt stött den demokratiska oppositionen
            i Burma, bland annat genom att finansiera radiokanalen Democratic
            Voice of Burma och genom olika projekt som stöttar burmesiska
            organisationer i exil.
          </note>
          <note>
            Även om demokratibiståndet inte är en ny företeelse välkomnar
            förstås vi socialdemokrater alla initiativ som kan stärka demokratin
            i Burma och resten av världen. Jag hoppas därför att den så kallade
            nya satsningen kommer att göra skillnad för de grupper i och utanför
            Burma som på olika sätt arbetar för demokrati i sitt land.
          </note>
          <note>
            Häromdagen i Manila hade jag ett möte med Aung Moe Zaw, partiledare
            för DPNS, ett parti med sina rötter i studentrevolten 1988. Jag
            frågade honom vad som är viktigast i det fortsatta stödet från
            omvärlden. Han nämnde tre saker som jag gärna vill dela med mig
            av här.
          </note>
          <note>
            För det första: Glöm inte bort oss! Håll kvar fokus på Burma
            och öka trycket på militärjuntan!
          </note>
          <note>
            För det andra: Kräv att alla politiska fångar, inklusive Aung
            San Suu Kyi, friges!
          </note>
          <note>
            För det tredje: Hjälp demokratirörelsen att organisera sig inför
            valet 2010!
          </note>
          <note>
            Valet 2010 riskerar i och för sig att bara bli ytterligare en
            i raden av skenmanövrar som juntan gör för att legitimera sitt
            maktinnehav. Men alldeles oavsett detta är det oerhört viktigt
            att stödja oppositionen. Partier som Aung San Suu Kyis NLD, Aung
            Moe Zaws DPNS och många andra sådana rörelser har fått en försvinnande
            liten del av det bistånd som går till Burma.
          </note>
          <note>
            Även om valet 2010 förmodligen inte kommer att vara fritt och
            rättvist måste det desperata burmesiska folket få någon slags
            chans att någon gång få uttrycka sin vilja i ett val. Därför hoppas
            jag att den nya satsningen på demokratibistånd inte kommer att
            stanna vid vackra ord utan också kommer att innebära ökat stöd
            i reala pengar till den underjordiska, demokratiska oppositionen
            i och utanför Burma.
          </note>
          <note type="speaker">
            Anf. 387 HANS ROTHENBERG (m):
          </note>
          <note>
            Fru talman! Till en början vill jag rikta mig till mannen på
            läktaren. Från den här kammaren höjer vi inte din skatt.
          </note>
          <note>
            I samband med de olympiska spelen i Kina blossade debatten upp
            om hur världens största diktatur förhåller sig till mänskliga
            rättigheter. Debatten kom inte en dag för tidigt. Den kinesiska
            regimen är inte ensam om att kränka sitt eget folk. Världen över
            finns det många länder som skrattar åt begrepp som för oss i den
            demokratiska världen är en självklar del av vardagen.
          </note>
          <note>
            Vi lever i en alltmer globaliserad värld, där vi umgås och handlar
            med andra länder på ett sätt och i en takt som bara för några
            decennier sedan var otänkbart. Bland alla de länder vi handlar
            med finns en rad diktaturregimer. Globaliseringen ställer krav
            på ökad medvetenhet om hur vi förhåller oss till dessa länders
            regimer.
          </note>
          <note>
            En del röster höjs för att vi ska isolera de länder som ställer
            sig vid sidan av demokrati och respekt för mänskliga rättigheter.
            Det är en farlig väg, för den gör dialogen omöjlig, såväl med
            regimens företrädare som med ländernas folk.
          </note>
          <note>
            Fru talman! Handel handlar om att bygga förtroende. Det är ett
            civiliserat sätt att ömsesidigt ta till vara varandras bästa sidor.
            Handel öppnar också upp för att våga säga obekväma saker till
            varandra. Ju mer vänner man är desto mer uppriktig kan man vara.
          </note>
          <note>
            Demokrati och frihandel är den bästa vägen att bryta fattigdom.
            Då håller det inte att isolera. Det handlar snarare om att influera
            och inspirera.
          </note>
          <note>
            Det är välkommet ju fler länder som kommer in i WTO-gemenskapen.
            Det betonas också i regeringens handelspolitiska deklaration att
            världen behöver mer frihandel, inte mindre.
          </note>
          <note>
            Handel med omvärlden är ett fundamentalt instrument för att skapa
            tillväxt och välstånd. Att stänga dörren till dessa marknader
            är att stänga dörren till utveckling och miljoner människors möjlighet
            att lyfta sig ur fattigdom. Även enskilda företag som verkar i
            länder som är diktaturer eller svaga demokratier har ett ansvar,
            ett ansvar att våga ställa krav på sina handelspartner.
          </note>
          <note>
            Fru talman! Det är inte bara inom ramen för vår handel med mindre
            väl utvecklade demokratiska regimer som vi har möjligheten att
            långsiktigt påverka. OS i Kina visade tydligt på idrottens möjligheter
            att påverka ledarna i Peking. Denna möjlighet och detta ansvar
            var dock något som både den svenska och internationella idrottsrörelsen
            tyvärr hukade för och blundade för. Idrotten kan inte hävda att
            OS inte har med politik att göra, inte när Internationella Olympiska
            Kommittén säger att förhållandena i Kina skulle förbättras just
            på grund av att OS genomfördes där.
          </note>
          <note>
            Med Riksidrottsförbundets och SOK:s stöd av skattemedel borde
            också följa ansvaret att företräda nationen Sveriges grundläggande
            värderingar som ett land där man står upp för demokrati, yttrandefrihet
            och mänskliga rättigheter. Detta borde ha varit en självklarhet
            gentemot de 1,3 miljarder kineser som inte har möjlighet att kunna
            tala fritt själva.
          </note>
          <note>
            Idrott och kultur kan många gånger spela en betydligt större
            roll än vad politiken gör. Såväl idrottens som kulturens företrädare
            har unika möjligheter och redskap att göra skillnad, och deras
            språk är internationellt. Det handlar inte minst om att visa förtryckta
            befolkningar i diktaturer att det finns de på andra sidan gränsen
            som faktiskt bryr sig.
          </note>
          <note>
            Vinter-OS kommer 2014 att arrangeras i Ryssland. Det är ett bra
            tillfälle att visa vilken skillnad man kan göra med idrottens
            språk i ett land där yttrandefriheten beskärs för varje vecka
            som går. Då går det inte att huka i buskarna om demokrati, yttrandefrihet
            och mänskliga rättigheter.
          </note>
          <note>
            Fru talman! Alla länder som står upp för demokrati och öppenhet
            borde med mer, inte mindre, kontakter och handel påverka ledarna
            i bland annat Kinas, Burmas och Zimbabwes huvudstäder. Det är
            vår moraliska skyldighet att på alla plan sätta tryck så att diktaturerna
            utvecklas i demokratisk ordning. Därför måste alla civiliserade
            aktörer ta sitt ansvar att på alla sätt aktivt plantera frön av
            humanistiska värderingar och demokratiska principer; det må vara
            nationer, organisationer och för den delen också enskilda personer.
            Också varje enskild människa har på det privata planet möjlighet
            att göra aktiva val i sitt resande och i sitt utbyte med människor
            i andra länder. Alla kan vi vara ambassadörer för att sprida värderingar
            om demokrati, mänskliga rättigheter och civiliserad kultur.
          </note>
          <note>
            Fru talman! Vi har alla som individer ett personligt ansvar att
            i vårt umgänge visa att vi har värderingar och också vågar stå
            upp för dem. Man kan aldrig ta demokratin för självklar, men lika
            lite ska man ta diktaturer och totalitära system för evigt givna.
            Det gamla Sovjetunionens fall är ett ypperligt bevis på detta,
            trots att den svenska regeringen under många decennier var undfallande
            inför en övermakt som man trodde skulle bestå i evighet.
          </note>
          <note type="speaker">
            Anf. 388 MARIE WEIBULL KORNIAS (m):
          </note>
          <note>
            Fru talman! Den europeiska familjen växer. I dag omfattas EU
            av hela 27 länder. Utvidgningen har varit EU:s allra mest lyckosamma
            instrument för fred och välstånd.
          </note>
          <note>
            Alla länder vinner på att ha demokratiska och stabila grannar.
            Därför håller EU dörren öppen för fler medlemsländer, och ingen
            vet med säkerhet var unionens gräns kommer att gå i framtiden.
            Många nya länder står på tur som naturligtvis först måste uppfylla
            de tre grundläggande kriterier som infördes redan på 90-talet.
          </note>
          <note>
            Det är det politiska kriteriet som handlar om att landet ska
            ha stabila institutioner som garanterar demokrati, rättssäkerhet,
            mänskliga rättigheter och respekt för och skydd av minoriteter.
          </note>
          <note>
            Vidare är det det ekonomiska kriteriet som handlar om att landet
            ska vara en väl fungerande marknadsekonomi som har kapacitet att
            klara av konkurrens och marknadskrafter inom EU.
          </note>
          <note>
            Till sist har vi det administrativa kriteriet som handlar om
            ett lands förmåga att anta de krav som följer med medlemskapet,
            inklusive de politiska, ekonomiska och monetära mål som EU har
            satt upp.
          </note>
          <note>
            Bland de länder som i dag har kandidatstatus kan nämnas Turkiet
            som redan 1958 ansökte om och fick ett slags samarbetsavtal. Status
            som kandidatland fick Turkiet först 1999, och eftersom landet
            måste uppfylla kraven, precis som alla andra ansökningsländer,
            har processen gått förhållandevis långsamt.
          </note>
          <note>
            Bristen på respekt för de mänskliga rättigheterna och skydd av
            minoriteter, Cypernfrågan, men också ekonomiska och sociala problem
            har varit kärnfrågor som dragit ned förhandlingstakten. Det räcker
            med andra ord inte att Turkiet uppfyller de ekonomiska och de
            administrativa kraven för medlemskap i EU om landet inte kan leva
            upp till de politiska.
          </note>
          <note>
            Fru talman! Medborgerliga fri- och rättigheter i Turkiet har
            en mörk historia. Många har här i Sveriges riksdag vittnat om
            kurders, syrianers, assyriers och armeniers tragiska öden. Men
            det finns en minoritet vars historia av okända skäl ännu inte
            har berättats här i kammaren, och det finns all anledning att,
            om så bara för ett ögonblick, rikta strålkastarna mot dem, även
            om deras historia knappast låter sig berättas på några få minuter.
          </note>
          <note>
            I över 4 000 år har greker levt i områden kring Egeiska havet.
            Konstantinopel var huvudstaden i det bysantinska riket fram till
            1453, då staden erövrades av det osmanska riket. Fram till dess
            hade Konstantinopel, dagens Istanbul, varit kristendomens viktigaste
            centrum, ett centrum som sakta men säkert tvingats till reträtt
            av den turkiska staten som varken erkänner den grekisk-ortodoxa
            patriarkens religiösa ställning om ledare för 300 miljoner ortodoxa
            kristna, den ortodoxa kyrkans rätt till enskilt ägande trots utslaget
            i Europadomstolen eller den ortodoxa kyrkans rätt att utbilda
            sina präster vid den teologiska fakulteten i Halki som stängdes
            1971.
          </note>
          <note>
            Den grekisk-ortodoxa församlingen i Turkiet har minskat dramatiskt.
            I dagsläget är det endast ca 2 000 greker kvar i Istanbul på grund
            av den systematiska diskrimineringen och de otaliga övertramp
            som den turkiska staten gjort sig skyldig till de senaste 85 åren.
          </note>
          <note>
            Trots Lausannefördraget från 1923 som skulle garantera grekerna
            deras äganderätt och religionsfrihet har den grekiska minoriteten
            i Istanbul i omgångar fått utstå kränkningar under hela 1900-talet.
            I september 1955 fick grekerna i Istanbul sin egen kristallnatt,
            snarlik den i Nazityskland 1938. Den fick katastrofala konsekvenser
            med en ofattbar förstörelse av ortodoxa kyrkor, skolor, kyrkogårdar,
            affärer och bostäder. Människor mördades, och kvinnor våldtogs.
          </note>
          <note>
            Senare, i mitten av 60-talet, genomfördes en etnisk rensning
            i Istanbul då över 12 000 greker deporterades med omedelbar verkan,
            trots försäkran i Lausannefördraget från 1923 som gav grekerna
            rätt till permanent uppehållstillstånd i Turkiet. Deporteringen
            genomfördes på några få dagar med konfiskering av grekernas ägodelar
            vilket fick förödande konsekvenser för de drabbade och deras familjer.
          </note>
          <note>
            Samtidigt tvingades även den resterande delen av den grekiska
            kolonin på ca 120 000 människor som sökt och faktiskt fått turkiskt
            medborgarskap lämna Istanbul på grund av den psykologiska terrorn.
            All egendom konfiskerades, och nu drivs processer i Europadomstolen
            för att återge grekerna äganderätten till fastigheter de tvingats
            lämna.
          </note>
          <note>
            Fru talman! Jag menar att den turkiska staten inte respekterar
            ingångna avtal och att vägen till medlemskap i den europeiska
            familjen fortfarande är väldigt lång. Men låt mig vara tydlig
            med en sak: Grekland är anhängare av turkiskt medlemskap enligt
            devisen full compliance, full membership , vilket jag tycker är
            ett rimligt förhållningssätt. Grekerna vill absolut inte att Turkiet
            placeras på ett stickspår, detta i första hand då man ser förhandlingarna
            som ett sätt att lösa ut de bilaterala problemen.
          </note>
          <note>
            Hur redo Turkiet är att ingå som en fullvärdig medlem i EU avspeglas
            i hur villigt Turkiet är att stå för rättsäkerhet och demokrati.
            Här måste EU hålla fast vid de kriterier som gäller för nya medlemsländer.
            Turkiet förväntas inte bara införa EU:s lagstiftning, utan det
            är i utövning av lagen som Turkiet kommer att bedömas.
          </note>
          <note type="speaker">
            Anf. 389 STAFFAN ANGER (m):
          </note>
          <note>
            Fru talman! Sverige är förmodligen det land i världen som är
            mest beroende av frihandel. Mycket av vårt välstånd bygger på
            vår export som uppgår till hela 52 procent av bruttonationalprodukten
            förmodligen en av de högsta procentsatserna i världen.
          </note>
          <note>
            Främst våra stora företag har under många år varit utomordentligt
            framgångsrika i att sälja sina produkter på världsmarknaden i
            tuffare och tuffare konkurrens och också genom att etablera produktion
            i ett flertal länder när det har varit nödvändigt. De medelstora
            och små företagen har också under de senaste åren etablerat sig
            i flera länder och arbetar intensivt med att komma in med sina
            produkter i nya länder och öka sina marknadsandelar.
          </note>
          <note>
            Tyvärr kan vi i dag konstatera att totalt i världen har vår marknadsandel
            minskat sedan 1995. En noggrann utredning presenterades i fredags
            där detta med tappade marknadsandelar framkommer. Utredningen
            heter Svensk export och internationalisering Utveckling, utmaningar,
            företagsklimat och främjande .
          </note>
          <note>
            Det är klart att Sverige och svenska företag nu måste satsa ännu
            mer för att konkurrera på världsmarknaden den är tuff och därmed
            se till att vårt välstånd inte bara behålls utan även förbättras
            i framtiden. Det är viktigt eftersom vi är så beroende av vår
            export.
          </note>
          <note>
            Den här utredningen från förra veckan pekar också på att vi har
            många möjligheter att förbättra exporten, inte minst inom tjänstesektorn
            där vi också har gjort detta. Potentiella affärsmöjligheter är
            mycket stora där. Affärsmöjligheterna är också mycket stora på
            många andra områden, exempelvis miljöteknik.
          </note>
          <note>
            Att ha en i grunden bra företagspolitik, fru talman, är basen
            för en bra export, och det har regeringen verkligen visat. Den
            senaste budgeten ger en förbättring för företagen med 16 miljarder.
            Det handlar bland annat om lägre företagsskatt, lägre arbetsgivaravgifter,
            förbättring av 3:12-reglerna med mera. Det är viktigt att ha en
            bra företagspolitik så att företagen kan exportera mer, och det
            har vi. Utan en bra företagspolitik är det svårt att öka exporten
            markant.
          </note>
          <note>
            Regeringen satsar också mycket stort på forskning och utveckling,
            vilket är väldigt viktigt. Det är en ökning på 15 miljarder under
            de närmaste fyra åren. Det leder säkerligen till nya produkter
            som företagen kan exportera när de samarbetar med universitets-
            och högskolevärlden.
          </note>
          <note>
            Fru talman! I dag blåser det tyvärr motvind när det gäller frihandel
            i världen. Det finns en risk att vi får en president i USA som
            är emot frihandel. Vissa länder i Europa arbetar emot frihandel
            för att skydda sin egen industri som i vissa fall inte klarar
            konkurrensen. Doharundans kollaps är allvarlig, inte minst för
            länder under utveckling.
          </note>
          <note>
            Vår regering arbetar aktivt i EU och övriga världen för ökad
            frihandel. Vår utmärkta handelsminister har gått i spetsen för
            ökad frihandel och arbetar med sina medarbetare för att ytterligare
            förbättra detta. Handelsministern har exempelvis agerat starkt
            i EU och även rest till Moskva för att försöka mildra de höga
            exporttullar på trävirke som Ryssland vill införa från den 1 januari.
            Ryssland har redan höjt exporttullen i ett första steg.
          </note>
          <note>
            Handelsministerns policydokument för ökad handel, som tidigare
            presenterats, är ett utmärkt dokument som bådar gott för framtiden.
            Det ger möjlighet att öka företagens export.
          </note>
          <note>
            Även om vi nu är på väg in i en lågkonjunktur som kan bli besvärlig
            på grund av finanskrisen är jag övertygad om att vi på många produktområden
            kan öka våra marknadsandelar, främst genom export från medelstora
            och mindre företag om vi satsar vidare. Det finns en mängd områden
            i världen där de här företagen inte är etablerade. Det är inte
            så konstigt att segla på de här länderna. Det har jag gjort många
            gånger under mitt aktiva liv i näringslivet.
          </note>
          <note type="speaker">
            Anf. 390 GUNNAR ANDRÉN (fp) replik:
          </note>
          <note>
            Fru talman! Det är tråkigt att ingen från oppositionen är kvar
            här i kammaren, men jag har lång erfarenhet av att vara i opposition,
            så jag får väl fungera på det sättet också.
          </note>
          <note>
            Jag har inte kunnat ta del av den här utredningen, men jag skulle
            vilja fråga Staffan Anger, som har erfarenhet inte minst från
            storindustrin, hur vi ska få mindre företag att exportera mer.
            Jag tror att det är en av nyckelfrågorna att vi får bättre exportmöjligheter
            för de lite mindre företagen, oavsett vilken regering vi har.
          </note>
          <note>
            Jag var för något år sedan på Björcks Rör i Hallstavik. Det är
            inget stort företag. Man har elva anställda. Det företaget hade
            50 procent av sin omsättning i Finland. Det är oerhört väsentligt
            att man söker sig utanför det lilla Sverige som bara har nio miljoner
            invånare när EU har 450 miljoner.
          </note>
          <note>
            Vad kan vi göra mer för dessa småföretags exportmöjligheter?
          </note>
          <note type="speaker">
            Anf. 391 STAFFAN ANGER (m) replik:
          </note>
          <note>
            Fru talman! Tack, Gunnar Andrén, för den frågan. Det är naturligtvis
            helt avgörande om vi ska klara exportökningarna. De stora industriföretagen
            Ericsson och ABB har sina organisationer, och de klarar detta.
            Men småföretagen har inte detta. Nu har vi infört rådgivande verksamhet
            när det gäller Almi. Exportrådgivare finns utplacerade, och de
            ger exportråd gratis. Det är väldigt viktigt.
          </note>
          <note>
            Vi måste också utveckla Exportrådsorganisationen. Vi satsar nu
            70 miljoner i Shanghai, och vi ska försöka att få in så många
            småföretag som möjligt där. Björks är ett bra exempel på stor
            export i ett litet företag.
          </note>
          <note>
            Vi har startat Exportrådskontor i Malaysia och Singapore. För
            ett år sedan startade vi ett i Dubai, vilket också var mycket
            lyckosamt. Det kommer nu även i Egypten och Chile. Den här rådgivningen
            ska vara gratis i första steget, och sedan får man betala.
          </note>
          <note type="speaker">
            Anf. 392 GUNNAR ANDRÉN (fp) replik:
          </note>
          <note>
            Fru talman! Jag tror också att en del av de problem som vi nu
            upplever, och som är ostridiga när det gäller konjunkturnedgången,
            måste lösas genom att vi satsar på export i den bemärkelsen att
            vi också ökar förädlingsgraden av våra råvaror. Det är ett måste.
          </note>
          <note>
            Utan att ha läst den där undersökningen skulle jag gärna vilja
            veta om Staffan Anger har några bra förslag på vad man skulle
            kunna göra för att nå inte minst den stora tyska marknaden. Det
            är en marknad med stor köpkraft.
          </note>
          <note>
            Allra sist vill jag gärna instämma i att det är ett bekymmer
            med de ryska tullarna som uppgår till 50 euro per ton från den
            1 januari 2009. Det är ett sätt att exportera arbetslöshet till
            Sverige, och det tycker jag att vi ska sätta oss upp emot så mycket
            vi någonsin kan.
          </note>
          <note type="speaker">
            Anf. 393 STAFFAN ANGER (m) replik:
          </note>
          <note>
            Fru talman! Tack för den frågan! Vi kan inte exportera standardprodukter.
            Vi måste ha ett högt värde i produkterna, och det ökar hela tiden.
            Under min tid som företagsledare såg vi till att vi gjorde systemförsäljning
            på de här standardprodukterna så att de gick in i ett större system.
            Systemförsäljning är ett viktigt ord, likaväl som tjänsteföretagsförsäljning.
            Med vår kunskap, våra duktiga ingenjörer och med jättesatsningen
            på 15 miljarder till forskning och utveckling de närmaste fyra
            åren, vilket är mer än de tidigare fyra åren, kan vi klara detta.
          </note>
          <note>
            Tyskland är ett ånglok. De har många medelstora företag som är
            duktiga på export. Vi har en bra organisation i Tyskland för Exportrådet.
            Det är ungefär samma kultur där. Genom att man koncentrerar sig
            på added value och systemleveranser till tyskarna kan man mycket
            väl öka marknadsandelarna.
          </note>
          <note type="speaker">
            Anf. 394 GÖRAN MONTAN (m):
          </note>
          <note>
            Fru talman! Det är trevligt att få runda av den här dagen av
            den allmänpolitiska debatten även om publiken har svikit något.
          </note>
          <note>
            Fru talman! Jag hade egentligen planerat att mitt inlägg i dag
            skulle handla om demokrati och korruptionsbekämpning i Afrika,
            men den senaste tidens finansoro har fått mig att ändra fokus.
          </note>
          <note>
            Island befinner sig just nu i den värsta ekonomiska kris som
            en västerländsk demokrati någonsin har råkat ut för. Alla banker
            i Island har tagits över och administreras nu av staten. Detta
            åtagande är av en storlek som vi i Sverige har svårt att ta till
            oss. Sedan de tre stora bankerna privatiserades 19982003 har de
            vuxit så att deras sammanlagda tillgångar i mitten av 2008 uppgick
            till ett värde som översteg den isländska bruttonationalprodukten
            med åttatio gånger. De hade helt enkelt blivit för stora för staten
            att rädda.
          </note>
          <note>
            Orsakerna till den finansiella härdsmälta som Island genomlider
            har diskuterats livligt den senaste tiden, och jag tänker inte
            fördjupa mig i den utan bara konstatera att Island och aggressiva
            finanshajar inte är helt utan skuld.
          </note>
          <note>
            Men problemet är nu att ett helt lands existens och självständighet
            har satts i fara. I detta prekära läge tvingas Island vända sig
            till Ryssland och förhandla om ett lån på 4 miljarder euro, en
            summa som motsvarar ungefär Sveriges försvarsbudget.
          </note>
          <note>
            En liten historielektion kan möjligtvis vara på sin plats här.
            Det var faktiskt en svensk, Gardar Svararsson, som först anlände
            och seglade runt Island. Men sedan är Islands historia intimt
            förknippad med Norge och Danmark, och landet är, som alla vet,
            en självklar del av det nordiska samarbetet. Island betraktas
            allmänt som världens äldsta ännu aktiva demokrati.
          </note>
          <note>
            När moderlandet Danmark ockuperades av Nazityskland under andra
            världskriget ockuperade Storbritannien i sin tur Island. Den 17
            juni 1944 utropade sig Island som självständig republik och blev
            efter fredsslutet medlem i Nato. USA etablerade en stor och strategiskt
            mycket viktig militärbas på ön, som övergavs så sent som för bara
            två år sedan. Island har ingen egen försvarsmakt.
          </note>
          <note>
            Det är med tanke på de historiska banden och Islands strategiska
            läge minst sagt märkligt för att inte säga upprörande att detta
            lilla land mitt i Atlanten inte får det stöd som det behöver för
            att klara upp en hotande finansiell kris av de länder som har
            utnyttjat det under så lång tid. De skandinaviska länderna har
            förvisso erbjudit hjälp, men inte i den grad att det har kunnat
            avhjälpa krisen. Storbritannien har hittills bara ställt enorma
            och ohemula krav, och USA, som ändå har huvudansvaret för den
            globala ekonomiska krisen, har över huvud taget inte hört av sig.
          </note>
          <note>
            Här träder i stället Ryssland och Putin in i bilden. Det är viktigt
            att fundera över det land som nu vill komma in och hjälpa Island.
            Rysslands utveckling i antidemokratisk riktning under de senaste
            decennierna är mycket beklaglig och inte så lite oroande. Det
            känns inte bra att som nordisk granne och vän i detta läge då
            låta den isländska demokratin hamna i en situation där det enda
            alternativet är att göra sig beroende av ryska pengar, pengar
            som med största säkerhet lånas ut till ett högt pris.
          </note>
          <note>
            Man behöver nämligen inte vara konspiratoriskt lagd för att misstänka
            att de ryska motiven för att komma Island till hjälp kanske inte
            är helt oskyldiga. Intressen i det isländska strategiska läget,
            intressen av naturresurser i Arktis samt en möjlighet att expandera
            sin så kallade intressesfär snarare än 300 000 lättade islänningar
            är förmodligen vad de ryska makthavarna hoppas att få i utbyte
            för sitt miljardlån.
          </note>
          <note>
            Vad skulle ett ekonomiskt beroende av Ryssland innebära för Islands
            självständighet? Med tanke på hur Putinryssland reagerade på demokratiseringen
            i Ukraina, hur Putinryssland reagerade på Georgiens närmande till
            Europa och Nato samt den maktdemonstration som Putin med anhang
            var villig att genomföra när Estlands demokratiskt valda regering
            flyttade ett sovjetiskt krigsmonument är det inte så svårt att
            föreställa sig hur samma land skulle reagera om Island enligt
            ryskt synsätt väljer fel väg. Att Ryssland i ett sådant läge skulle
            utnyttja det lilla Islands beroendeställning för att exempelvis
            förhindra ett närmande till EU eller ett återförande av Natotrupper
            till öriket är inte bara möjligt utan faktiskt troligt.
          </note>
          <note>
            Jag har ett personligt engagemang i Island, och jag har också
            många vänner som har uttryckt sin oro, inte bara över de ekonomiska
            följderna utan även över Islands framtid som nation. Att låta
            ryska pengar hjälpa Island ur krisen vore, om man ska vara lite
            fyndig, en riktig björntjänst. Sverige och resten av EU borde
            därför verka för att ge Island ett annat alternativ än det ryska,
            ett alternativ som leder bort från den ryska demokratiska vintern
            och in i den europeiska värmen.
          </note>
          <note type="speaker">
            Anf. 395 FINN BENGTSSON (m) replik:
          </note>
          <note>
            Fru talman! Jag blev hemskt glad över att höra att Göran Montan
            hade bytt fokus, även om det var två intressanta inlägg som här
            annonserades, inte minst det sista, som vi själva har upplevt,
            bland annat kvällens tålmodiga talman och jag, som var med en
            delegation för att studera forskningen, sedan länge planerad,
            på Island. Jag var där faktiskt bland annat i helgen och fick
            uppleva lite grann av stämningen på plats. Jag upplevde att det
            helt klart fanns en oro hos gemene man på gatan och även tjänstemän
            på Alltinget, som vi besökte, av den karaktär som Göran Montan
            här beskriver.
          </note>
          <note>
            Den som är satt i skuld är icke fri har sagts av en tidigare
            statsminister, och det är ju väldigt allvarligt när det handlar
            om en finansiell kris som faktiskt, som Göran Montan säger, övergår
            till en potentiell säkerhetspolitisk kris. Min fråga till dig,
            Göran Montan, gäller att du nämnde lite olika lösningsförslag
            här. Tror du att det främst är de nordiska strukturerna som ska
            hjälpa till eller de europeiska? Är det Nato vi bör påverka och
            i så fall hur? Eller är det möjligtvis Islands intresse för ett
            medlemskap i EU som kan vara i fokus för diskussionen?
          </note>
          <note type="speaker">
            Anf. 396 GÖRAN MONTAN (m) replik:
          </note>
          <note>
            Fru talman! Jag tror att det är en kombination av dessa saker.
            Självklart är det så att de swaps , alltså de möjligheter som
            de nordiska länderna nu har satt i gång och stödköpen av den isländska
            kronan har hjälpt i ett initialt skede. Men för att råda bot på
            detta gäller det naturligtvis att sätta ihop ett stödpaket. De
            nordiska länderna inom EU och även Norge utanför, kanske tillsammans
            med USA, skulle med lätthet kunna sätta ihop ett sådant paket.
          </note>
          <note>
            Island har egentligen inte haft särskilt många lån. Tre gånger
            har man lånat av IMF, och de lånen har man betalat tillbaka. Problemet
            var här att man inte hade byggt upp en tillräckligt stor valutareserv
            så att man kunde försvara kronan.
          </note>
          <note>
            Men Island har mycket kapital. Förutom att man har billig och
            miljövänlig energi, fisk och andra tillgångar har man en ung och
            välutbildad befolkning som är beredd att arbeta hårt.
          </note>
          <note type="speaker">
            Anf. 397 FINN BENGTSSON (m) replik:
          </note>
          <note>
            Fru talman! Tack för svaret! Jag tycker att det är mycket klarsynt
            av Göran Montan att lyfta fram den här mycket dagsaktuella frågan.
            Om jag har förstått det rätt är det just i dag som en isländsk
            delegation har förhandlat med Ryssland kring vilket utfall det
            nu månde bliva.
          </note>
          <note>
            Som Göran Montan nämnde är det finansiella behovet i storleksordningen
            motsvarande hela Sveriges försvarsbudget, och det är alltså en
            enorm investering som krävs. Att på något sätt arbeta på alla
            de arenor som nämndes tror jag därför är väldigt viktigt.
          </note>
          <note>
            Jag tycker också att det kan förtjäna att läggas till att i den
            här debatten har bland annat Wilhelm Agrell, vår kände freds-
            och konfliktforskare, yttrat att han också ser med oro på att
            man erbjuder ekonomisk hjälp där motprestationer som kanske är
            av säkerhetspolitiskt allvarlig karaktär inte kan vara långt borta.
            Jag hoppas därför att den signal som skickas genom Göran Montans
            klarsynta inlägg här på något sätt leder till att främst de nordiska
            länderna, även med stöd av EU, försöker påverka Nato och att man
            tillsammans hittar en lösning.
          </note>
          <note type="speaker">
            Anf. 398 GÖRAN MONTAN (m) replik:
          </note>
          <note>
            Fru talman! Jag vill tacka Finn Bengtsson för frågan. Det allvarliga
            i den här situationen och det som gör mig orolig är att vi under
            de senaste åren, faktiskt sammanfallande med att USA tog bort
            sina trupper från Island, har märkt en ökad aktivitet från Rysslands
            sida. Enligt mina källor kan man numera sätta klockan efter de
            ryska spaningsplanens överflygningar i luftrummet nära Island.
            Natoländerna turas numera om jag tror att det just nu är Tjeckien
            som har uppgiften att gå upp och synliggöra närvaro i luftrummet.
            Ryska oljetankrar som går förbi Island har haft ubåtar liggande
            under skrovet.
          </note>
          <note>
            Det här är inte tomt prat. Det kanske inte råder kallt krig i
            dag, men det finns oroande tecken som vi faktiskt bör ta på allvar.
          </note>
          <note type="speaker">
            Anf. 399 GUNNAR ANDRÉN (fp) replik:
          </note>
          <note>
            Fru talman! Även jag tycker att Island, som ingår i den nordiska
            gemenskapen, är värt att komma upp i en sådan här debatt.
          </note>
          <note>
            Jag ville skifta fokus till de ekonomiska problemen. Då måste
            man ändå konstatera att på Island, liksom fallet var i Norge och
            på Grönland, har det funnits ekonomiska särintressen som har gjort
            att man inte har kunnat anta den för hela befolkningen rimligaste
            lösningen, nämligen att närma sig Europeiska unionen på ett vettigt
            sätt.
          </note>
          <note>
            Jag skulle vilja fråga Göran Montan, som nyligen varit på Island,
            om inte Island för att kunna få den ekonomiska stabilitet som
            är nödvändig måste ansluta sig till de ekonomiska kriterier som
            vägleder EU och nu på bankområdet hela den västliga gemenskapen.
          </note>
          <note type="speaker">
            Anf. 400 GÖRAN MONTAN (m) replik:
          </note>
          <note>
            Fru talman! Jag skulle vilja säga att jag inte bara varit på
            Island nyligen. Sedan 20 år besöker jag Island regelbundet. Jag
            har ett litet hus där och föder upp islandshästar, mina döttrar
            har gått på universitet på Island och så vidare. Jag har alltså
            ett mycket intimt förhållande till landet.
          </note>
          <note>
            Beträffande frågan är det naturligtvis så att Island förbinder
            sig, och de har redan klart uttalat att de kommer att följa alla
            de finansiella regler som ställs upp av EU och av den finansiella
            världen över huvud taget. Problemet med EU-anslutningen ligger
            snarare i det särintresse som Island fortfarande har i fisket.
            Det är där skon klämmer, och det är en stor svårighet. Den frågan
            måste lösas.
          </note>
          <note type="speaker">
            Anf. 401 GUNNAR ANDRÉN (fp) replik:
          </note>
          <note>
            Fru talman! Det var just fisket jag syftade på när jag talade
            om det stora särintresse som präglat hela politiken.
          </note>
          <note>
            Låt mig ta upp en detalj som inträffat under de senaste dagarna,
            nämligen den våldsamma koncentrationen inom pressen på Island.
            Där har Morgunblaðið och Fréttablaðið tvingats gå samman och man
            har lagt ned Morgunblaðiðs gratistidning 24 timmar, som den heter
            i svensk översättning. Också det är en effekt av den finansiella
            krisen, som vi ännu inte skådat i Sverige. På Island ser vi dock
            tydligt att man kan upphöra med konkurrensen på den annars hårt
            konkurrensutsatta marknaden för dagstidningar. Att detta inte
            kommit till Sverige får vi vara lyckliga över, men det är en allvarlig
            följd av det som hänt på Island.
          </note>
          <note type="speaker">
            Anf. 402 GÖRAN MONTAN (m) replik:
          </note>
          <note>
            Fru talman! Det är en intressant fråga som Gunnar Andrén tar
            upp. Svaret finns i två storheter. För det första är landet väldigt
            litet. Marknaden är extremt liten. En dagstidning skriven på isländska
            är lite svårexporterad, om jag uttrycker mig så.
          </note>
          <note>
            Det som är alarmerande, för det andra, är att Fréttablaðið och
            Morgunblaðið gått ihop trots att de har olika politiska baser.
            Den enda tidning som egentligen finns kvar, fritt utanför, är
            tabloiden DV. Minskad konkurrens på detta område leder gärna till
            minskad debatt. Island har redan problem med att det är ett så
            litet land. Alla känner alla, och alla är de facto släkt med alla.
            Risken för vänskapskorruption är därför uppenbar.
          </note>
          <note>
            4 § Bordläggning och beslut om motionsrätt
          </note>
          <note>
            Anmäldes och bordlades
          </note>
          <note>
            Kammaren biföll talmannens förslag att motioner fick väckas på
            denna skrivelse.
          </note>
          <note>
            5 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 15 oktober
          </note>
          <note>
            Siv Holma
          </note>
          <note>
            Lena Olsson
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 21 oktober.
          </note>
          <note>
            6 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 15 oktober
          </note>
          <note>
            Luciano Astudillo
          </note>
          <note>
            Claes-Göran Brandin
          </note>
          <note>
            Lennart Axelsson
          </note>
          <note>
            Luciano Astudillo
          </note>
          <note>
            Hans Linde
          </note>
          <note>
            Anne Ludvigsson
          </note>
          <note>
            Thomas Bodström
          </note>
          <note>
            Thomas Bodström
          </note>
          <note>
            Lars Tysklind
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 21 oktober.
          </note>
          <note>
            7 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 15 oktober
          </note>
          <note>
            av Fredrik Lundh
          </note>
          <note>
            Hans Linde
          </note>
          <note>
            Hans Linde
          </note>
          <note>
            Ameer Sachet
          </note>
          <note>
            Luciano Astudillo
          </note>
          <note>
            LiseLotte Olsson
          </note>
          <note>
            Lennart Axelsson
          </note>
          <note>
            Luciano Astudillo
          </note>
          <note>
            Luciano Astudillo
          </note>
          <note>
            Tina Acketoft
          </note>
          <note>
            Désirée Liljevall
          </note>
          <note>
            Maria Lundqvist-Brömster
          </note>
          <note>
            Ameer Sachet
          </note>
          <note>
            Fredrik Lundh
          </note>
          <note>
            Eva Olofsson
          </note>
          <note>
            Ameer Sachet
          </note>
          <note>
            Ameer Sachet
          </note>
          <note>
            Ameer Sachet
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 21 oktober.
          </note>
          <note>
            8 § Kammaren åtskildes kl. 21.03.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
