<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200809</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200809</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--23</head>
          <docDate when="2008-10-30">2008-10-30</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2008/09:23
          </note>
          <note>
            Torsdagen den 30 oktober
          </note>
          <note>
            Kl. 12:00 - 16:03
          </note>
          <note>
            1 § Justering av protokoll
          </note>
          <note>
            Justerades protokollet för den 24 oktober.
          </note>
          <note>
            2 § Val av ledamöter i styrelsen för Stiftelsen Riksbankens Jubileumsfond
          </note>
          <note>
            Företogs val av sex ledamöter i styrelsen för Stiftelsen Riksbankens
            Jubileumsfond.
          </note>
          <note>
            Enligt ett från valberedningen inkommet protokoll hade valberedningen
            berett de på föredragningslistan upptagna valen till styrelsen
            för Stiftelsen Riksbankens Jubileumsfond.
          </note>
          <note>
            Valberedningen hade enhälligt beslutat om gemensam lista för
            val av ledamöter i styrelsen.
          </note>
          <note>
            Sedan en promemoria innehållande den gemensamma listan delats
            ut och godkänts av kammaren befanns följande personer, vilkas
            namn i här angiven ordning upptagits på listan, valda till ledamöter
            i styrelsen för Stiftelsen Riksbankens Jubileumsfond för tiden
            den 1 november 200831 oktober 2012.
          </note>
          <note>
            3 § Val av personliga suppleanter i styrelsen för Stiftelsen
            Riksbankens Jubileumsfond
          </note>
          <note>
            Företogs val av sju personliga suppleanter i styrelsen för Stiftelsen
            Riksbankens Jubileumsfond.
          </note>
          <note>
            Enligt ett från valberedningen inkommet protokoll hade valberedningen
            berett de på föredragningslistan upptagna valen till styrelsen
            för Stiftelsen Riksbankens Jubileumsfond.
          </note>
          <note>
            Valberedningen hade enhälligt beslutat om gemensam lista för
            val av personliga suppleanter i styrelsen.
          </note>
          <note>
            Sedan en promemoria innehållande den gemensamma listan delats
            ut och godkänts av kammaren befanns följande personer, vilkas
            namn i här angiven ordning upptagits på listan, för tiden den
            1 november 200831 oktober 2012 valda till
          </note>
          <note>
            personlig suppleant för Per Bill
          </note>
          <note>
            personlig suppleant för Agneta Gille
          </note>
          <note>
            personlig suppleant för Siw Wittgren-Ahl
          </note>
          <note>
            personlig suppleant för Lars-Erik Edlund
          </note>
          <note>
            personlig suppleant för Birgitta Svensson
          </note>
          <note>
            Följande personer, vilkas namn i här angiven ordning upptagits
            på listan, befanns för tiden den 1 november 200831 oktober 2010
            valda till
          </note>
          <note>
            personlig suppleant för Daniel Tarschys
          </note>
          <note>
            personlig suppleant för Claes-Göran Alvstam
          </note>
          <note>
            4 § Ledighet
          </note>
          <note>
            Förste vice talmannen meddelade att Leif Pettersson (s) ansökt
            om ledighet under tiden den 3 november31 december.
          </note>
          <note>
            Kammaren biföll denna ansökan.
          </note>
          <note>
            Förste vice talmannen anmälde att Anna-Karin Nylund (s) skulle
            tjänstgöra som ersättare för Leif Pettersson.
          </note>
          <note>
            5 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2008/09:56
          </note>
          <note>
            Interpellation 2008/09:56 Svenskt företag med verksamhet i illegal
            bosättning på Västbanken
          </note>
          <note>
            Interpellationen kommer att besvaras fredagen den 21 november
            2008.
          </note>
          <note>
            Skälet till dröjsmålet är utlandsresor.
          </note>
          <note>
            Carl Bildt
          </note>
          <note>
            Interpellation 2008/09:57
          </note>
          <note>
            Interpellation 2008/09:57 Skolpeng och danskt riskkapital
          </note>
          <note>
            Interpellationen kommer att besvaras tisdagen den 25 november
            2008.
          </note>
          <note>
            Skälet till dröjsmålet är att jag kommer att befinna mig på en
            längre utlandsresa.
          </note>
          <note>
            Jan Björklund
          </note>
          <note>
            Interpellation 2008/09:62
          </note>
          <note>
            Interpellation 2008/09:62 Arbete för hållbar utveckling i förskola
            och skola
          </note>
          <note>
            Interpellationen kommer att besvaras tisdagen den 25 november
            2008.
          </note>
          <note>
            Skälet till dröjsmålet är att jag kommer att befinna mig på en
            längre utlandsresa.
          </note>
          <note>
            Jan Björklund
          </note>
          <note>
            6 § Anmälan om inkommen faktapromemoria om förslag från Europeiska
            kommissionen
          </note>
          <note>
            Förste vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note>
            2008/09:FPM20 Livsmedelsfacilitet COM(2008)450, PE409.786 till
            utrikesutskottet
          </note>
          <note>
            7 § Från sjukersättning till arbete
          </note>
          <note>
            Föredrogs
          </note>
          <note>
            Anf. 1 SIW WITTGREN-AHL (s):
          </note>
          <note>
            Herr talman! Riksdagskolleger! Åhörare! Vi ska nu diskutera och
            besluta om betänkandet Från sjukersättning till arbete . Mycket
            i förslaget som vi ska diskutera är vi överens om. Jag ska här
            redogöra för det som vi i oppositionen inte är överens om med
            den borgerliga regeringen och de borgerliga riksdagsledamöterna
            i socialförsäkringsutskottet. Därför, herr talman, ställer jag
            mig bakom samtliga reservationer men yrkar bifall till reservationerna
            1, 2 och 4.
          </note>
          <note>
            Låt oss slå fast att det är viktigt att öka möjligheterna för
            personer med sjukersättning att få prova på att jobba och samtidigt
            ha en trygghetsgaranti i botten. Trygga människor vågar! Den enskilde
            ska veta att om hon eller han inte lyckas med jobbet, om kraften
            och restarbetsförmågan sviker på grund av sjukdom, ska man inte
            kastas ut från försäkringen. Tvärtom får man med den så kallade
            steglösa avräkningen möjlighet att arbeta upp till ett fribelopp
            och samtidigt behålla sin sjukersättning.
          </note>
          <note>
            Att fler människor får möjlighet att bidra med sin arbetsinsats
            och höja sin livskvalitet är positivt, både för människan och
            för samhället. Rätten och möjligheten till ett arbete är viktig
            för de flesta av oss. Att finnas till för andra, att betyda något
            för andra människor, ger livskvalitet. Det är viktigt att finnas
            i ett socialt sammanhang, att vara efterfrågad, att det finns
            någon som saknar en om man inte kommer till arbetet och så vidare.
            Kort sagt: Att finnas i ett socialt sammanhang det kan vara i
            familjen, för en annan medmänniska eller föreningslivet är viktiga
            kriterier för oss socialdemokrater.
          </note>
          <note>
            Vad är det då i detta förslag vi reserverar oss mot? Jo, vi i
            oppositionen vill ha en utvärdering och uppföljning av propositionen.
            Det finns många frågetecken och en viss oro inför förestående
            förändringar. Lagförslaget är krångligt och byråkratiskt. När
            sjuka sorteras in i olika grupper, med olika regler beroende på
            grupp, är det svårt att veta vad som gäller för just mig. Vad
            är jag skyldig att göra, och när? Vad händer om det blir fel?
            Vad ska jag anmäla? Vem ska jag anmäla till och när? För vanliga
            människor kommer det att vara svårt att veta vad som gäller i
            varje given situation.
          </note>
          <note>
            Med krångliga och byråkratiska regler ökar också risken för felaktig
            hantering och felaktiga beslut hos Försäkringskassan. Det finns
            många skäl att besluta om en uppföljning och utvärdering av propositionen.
            Hur blir Försäkringskassans administration av reglerna, den sjukpenninggrundande
            inkomsten och konsekvenserna med avseende på jämställdhet?
          </note>
          <note>
            Många av remissinstanserna påtalade i sina remissvar tidsaspekten,
            att införandet av lagförslaget kommer alldeles för snabbt. Synpunkterna
            var och är till exempel att regeringen hastar fram förändringar
            på socialförsäkringsområdet utan att bland annat kommunerna fått
            tid att ställa om och att även deras samarbetspartner, Arbetsförmedlingen
            och Försäkringskassan, får för kort tid till omställningen. Snabba
            omläggningar kan vara till men både för kommuninvånarna och för
            den kommunala organisationen men också för kommunen som arbetsgivare
            och inte minst för den enskilda människan.
          </note>
          <note>
            Att den borgerliga majoriteten inte vill gå med på en uppföljning
            och utvärdering blir ännu konstigare när man läser majoritetens
            text i betänkandet. I sin argumentation för förslaget skriver
            majoriteten nämligen: Det kan i och för sig synas stötande att
            en grupp personer med sjukersättning i princip garanteras rätt
            till sjukersättning fram till 65 års ålder. Det kan dock anses
            som ett betydligt större problem att dagens regelverk kan ge upphov
            till inlåsningseffekter som hindrar människor att använda sin
            arbetsförmåga.
          </note>
          <note>
            Vi pekar på den risken i vår motion. Det finns en risk för att
            sjukförsäkringens och trygghetssystemens legitimitet minskar när
            personer som bedömts ha helt eller delvis nedsatt arbetsförmåga
            får rätt till både lön och försäkring. Utgångspunkten måste alltjämt
            vara att den som är frisk och har arbetsförmåga ska arbeta och
            den som är sjuk med nedsatt arbetsförmåga har rätt till sin försäkring
            om hälsan sviker.
          </note>
          <note>
            Alla vi som arbetar med försäkrings- och framtidsfrågor vet att
            för att försäkringarna ska ha legitimitet för individen, arbetsgivaren
            och samhället måste man känna till vad som gäller över tid, och
            framför allt måste de uppfattas som rättvisa. För oss som politiker
            gäller det att vårda det politiska hantverket, göra det begripligt
            och förståeligt för att skapa tilltro. Mot bakgrund av det ni
            själva skriver, Gunnar Axén, undrar jag: Varför avstyrker ni vårt
            krav på en uppföljning och utvärdering?
          </note>
          <note>
            Förslaget skiktar sjuka efter ersättningsslag. Någon förnyad
            prövning av arbetsförmågan kommer inte att göras för den som prövar
            att arbeta och erhåller permanent förtidspension enligt de gamla
            reglerna. Samtidigt får Försäkringskassan ökade möjligheter att
            dra in eller sänka sjukersättningen för dem som inte fått permanent
            sjukersättning, kort sagt för alla dem som har beslut som ska
            eller kan komma att omprövas. För den gruppen räcker det numera
            med att de får en något förbättrad arbetsförmåga för att Försäkringskassan
            ska kunna pröva och dra in rätten att uppbära sjukersättning eller
            förtidspension.
          </note>
          <note>
            Herr talman! Majoriteten säger nej till uppföljning och utvärdering
            av ett snabbt genomfört förslag som sker tillsammans med andra
            genomgripande förändringar i sjukförsäkringen.
          </note>
          <note>
            Herr talman! Vi reserverar oss till förmån för den socialförsäkringsutredning
            som vi vill ha. En utredning bör snarast komma till stånd. Vi
            anser att det som inte har fungerat i sjukskrivningsprocessen
            behöver ses över och åtgärdas. Det är mycket angeläget att den
            parlamentariska socialförsäkringsutredning som vi i riksdagen
            har fattat beslut om tillsätts så snart som möjligt. Breda politiska
            lösningar är ytterst viktiga i så stora frågor som socialförsäkringarna.
          </note>
          <note>
            Herr talman! Regeringen väljer att föregripa utredningen gång
            på gång genom att lägga fram omfattande lagförslag på sjukförsäkringsområdet.
            På det viset riskerar man att försitta chansen till en bred politisk
            uppgörelse som ger förutsättningar för den långsiktighet som så
            väl behövs i socialförsäkringen för att enskilda människor och
            arbetsgivare ska känna trygghet. Sjukförsäkringen måste upplevas
            som rättvis och bygga på en helhetssyn för att ha legitimitet
            hos medborgarna.
          </note>
          <note>
            Det är dessutom förödande för försäkringen att förslaget upplevs
            kastas och hafsas fram. Det är inte tillförlitligt att göra som
            regeringen gjort i andra sammanhang: ta två stora kliv framåt
            och ett kvarts tillbaka. Att man sedan kallar kvartssteget för
            nysatsning eller liknande förbättrar inte saken.
          </note>
          <note>
            Det är inte bara vi riksdagsledamöter i opposition som har denna
            uppfattning. I remissen från bland annat Göteborgs kommun kan
            vi läsa följande: Vi ifrågasätter realismen i genomförandet av
            arbetsgruppens förslag. Dessutom är tidsramen orealistisk i hur
            en sådan här viktig fråga kan hanteras. Detsamma gäller de två
            tidigare remisserna kring sjukförsäkringen, Införande av rehabiliteringskedja
            samt Ettårsgräns för sjukpenning och införande av förlängd sjukpenning.
            Det är oerhört svårt att skapa en helhetsbild kring hur sjukförsäkringen
            kommer att se ut. Vi är djupt oroade över vilka konsekvenser dessa
            förändringar kommer att resultera i.
          </note>
          <note>
            Denna kritik har även SKL och dess ordförande moderaten Anders
            Knape uttalat. Det går för fort, man ser inte konsekvenserna och
            man vet inte vad som gäller.
          </note>
          <note>
            Detta förslag är inte färdigt. Det kommer ett nytt förslag. Vi
            kommer att ha en debatt om det sedan.
          </note>
          <note>
            Att se helheten är viktigt för oss politiker för att vi ska kunna
            förklara för medborgarna vad som gäller i framtiden. Det är jätteviktigt,
            men det bortser ni från. Ni yrkar inte ens bifall till att vi
            ska tillsätta en socialförsäkringsutredning.
          </note>
          <note>
            Vi ställer oss bakom alla våra reservationer, men för tids vinnande
            yrkar vi bifall till reservation 1, 2 och 4.
          </note>
          <note>
            (Applåder)
          </note>
          <note>
            I detta anförande instämde Matilda Ernkrans, Kurt Kvarnström,
            Ronny Olander, Jasenko Omanovic, Veronica Palm, Magdalena Streijffert
            och Göte Wahlström (alla s).
          </note>
          <note type="speaker">
            Anf. 2 LISELOTTE OLSSON (v):
          </note>
          <note>
            Herr talman! I dag ska vi återigen debattera och besluta om en
            regelförändring i socialförsäkringssystemet. Jag har nästan tappat
            räkningen på alla förändringar som har skett under mina två år
            här i riksdagen. Jag undrar, som en liten parentes, hur så kallade
            vanliga människor ska kunna hålla reda på alla förändringar och
            veta vad som gäller för deras specifika situation.
          </note>
          <note>
            För ovanlighetens skull ska jag dock inte såga hela betänkandet.
            Det finns vissa ljusglimtar i det liggande förslaget, precis som
            Siv sade i sitt anförande. Jag tycker att det är glädjande att
            regeringen äntligen lyckas komma med ett förslag som inte bara
            innehåller ekonomiska piskor.
          </note>
          <note>
            Men trots att förslaget har sympatiska drag har jag förstås både
            synpunkter och invändningar. En av mina huvudinvändningar är att
            sjukförsäkringens och trygghetssystemens legitimitet riskerar
            att urholkas när bedömningen av enskilda individer, individernas
            arbetsförmåga och själva begreppet arbetsförmåga inte görs lika.
          </note>
          <note>
            Förslaget vi diskuterar i dag berör knappt en halv miljon människor.
            Jag undrar vad alla övriga som är för sjuka för att arbeta fullt
            ut anser om att inte samma regler ska gälla även för dem. Jag
            ser en risk att försäkringen kommer att uppfattas som orättvis
            när vissa omfattas av reglerna medan andra undantas och ytterligare
            andra har fått mycket hårdare regler att följa. Nej, socialförsäkringssystemet
            måste vara tillgängligt och lätt att förstå och överblicka för
            att människor ska känna trygghet och kunna lita på att våra välfärdssystem
            gäller för alla.
          </note>
          <note>
            Många människor med ohälsa har i undersökningar berättat att
            de inte vågar pröva ett arbete av rädsla för att inte orka. Jag
            tycker att dagens rigida regelverk, där det enbart är möjligt
            att vara sjukskriven på 25, 50, 75 eller 100 procent borde ses
            över och att målet skulle vara att göra sjukskrivningen steglös,
            eller arbetsmöjligheten om man vänder på det.
          </note>
          <note>
            Likaväl som regeringen säger i den här propositionen att det
            finns fördelar med en steglös möjlighet att arbeta hoppas jag
            att regeringen och ni på högersidan förstår att det borde gälla
            för alla sjuka. Det är viktigt att ta till vara den arbetsförmåga
            som finns och inte behöva stirra sig blind på ett stelbent regelverk
            och procentsatser. Det skulle stärka individperspektivet och möjliggöra
            mer individuella rehabiliteringslösningar om man införde ett obegränsat
            antal steg, även för sjukpenningen.
          </note>
          <note>
            Som jag sade tidigare är gränsdragningarna i det liggande förslaget
            inte klockrena. Det kan vara svårt att förstå varför varken de
            som har tidsbegränsad ersättning eller de som har vilande sjukersättning
            omfattas av förslaget. Flera remissinstanser har, precis som vi
            hörde i föregående anförande, påpekat problemet med att inte en
            bredare grupp omfattas av förslaget.
          </note>
          <note>
            De regler som ska tillämpas och kallas för särskilda regler för
            personer som uppbär icke tidsbegränsad ersättning är i sig krångliga
            och kan säkert vara svårförståeliga för många. Till exempel gäller
            det beräkningen av den så kallade reduceringsinkomsten, fribeloppet,
            taket och vikten av att göra och lämna in en avstämningsansökan
            till Försäkringskassan. Jag undrar om kassan verkligen har beredskap
            för den administration som förslaget innebär och hur de olika
            reglerna för sjukersättning ska tillämpas.
          </note>
          <note>
            Jag förstår inte heller varför utskottets majoritet avslår oppositionens
            begäran att göra en utvärdering och uppföljning av de nya reglerna.
            Uppföljningen borde vara självklar när man inför nya lagar och
            regler. Har utfallet blivit som vi trott? Hur många har kunnat
            återgå till arbete? Vilka har utnyttjat den möjligheten? Är det
            män eller kvinnor? Hur ser jämställdhetsaspekten ut? Finns det
            geografiska skillnader? Kan man se någon skillnad i ålder hos
            dem som nyttjat det här? Det är bara några frågor som jag tycker
            att även borgerligheten borde vilja ha svar på.
          </note>
          <note>
            Men min största invändning mot förslaget gäller förändringen
            eller för att benämna saken vid dess rätta namn, försämringen
            av möjligheten att behålla sin sjukersättning vid förbättrad arbetsförmåga.
            I dag tillämpas bestämmelserna så att sjukersättningen inte minskas
            eller dras in förrän den försäkrade har uppvisat väsentligt förbättrad
            arbetsförmåga under längre tid. Men det nu liggande förslaget
            innebär en skärpning av anmälningsplikten om en person med sjukersättning
            får förbättrad arbetsförmåga. Redan innan man påbörjat ett arbete
            eller redan innan man tänker utöka sitt nuvarande arbete ska man
            anmäla det.
          </note>
          <note>
            Jag är av den bestämda uppfattningen att det kommer att göra
            att fler människor inte vågar vare sig försöka börja jobba eller
            utöka sin arbetstid med risk för att få sin sjukpenning endera
            sänkt eller helt indragen. Hur kommer det här att fungera för
            människor som har en sjukdom som går i vågor eller skov? Ena veckan
            har den sjuke full arbetsförmåga, veckan efter har den nästan
            ingen arbetsförmåga alls.
          </note>
          <note>
            Nu är jag tillbaka där jag började, vid alla de oöverskådliga
            förändringarna i socialförsäkringssystemet. Här kommer borgerligheten
            med ett förslag som vi är ganska överens om kan ha sina positiva
            sidor för dem som omfattas. Men man slänger in en klar försämring
            eller striktare regler för andra grupper. Vem klarar av att hålla
            reda på vad som gäller? Vet man inte vad som gäller blir man otrygg
            och vågar inte lita på vårt välfärdssystem. Det banar i sig vägen
            för privata försäkringslösningar.
          </note>
          <note>
            Jag tycker precis som föregående talare: Är det inte på tiden
            att ni får i gång den omtalade parlamentariska socialförsäkringsutredningen,
            så att vi gemensamt kan hitta ett sätt att få tillbaka förtroendet
            för försäkringen?
          </note>
          <note>
            Jag står förstås bakom alla reservationer, men yrkar bifall till
            reservation 1, 2 och 4.
          </note>
          <note>
            (Applåder)
          </note>
          <note type="speaker">
            Anf. 3 GUNVOR G ERICSON (mp):
          </note>
          <note>
            Herr talman! Att se alla människors förmåga och ta vara på den
            kreativitet som finns hos varje människa borde vara utgångspunkten
            för socialförsäkringspolitiken.
          </note>
          <note>
            Att ha ett jobb handlar inte bara om inkomst utan också om delaktighet
            och inflytande, vilket är hälsofrämjande. Att ha ekonomisk eller
            social stress är däremot en riskfaktor för hälsa. Målet för Miljöpartiet
            är att alla människor ska kunna ha god hälsa och ska kunna känna
            livskvalitet.
          </note>
          <note>
            Därför säger vi i Miljöpartiet ja till den lagändring som vi
            ska besluta om i dag. Tanken är bra att det ska underlätta för
            människor som har icke tidsbegränsad sjukersättning, så kallad
            förtidspension, att våga pröva att jobba igen.
          </note>
          <note>
            Det är också bra att flexibilitet införs i stället för att det
            ska vara låst till 25, 50 eller 75 procents nivå på arbetsförmågan.
            Miljöpartiet de gröna har länge drivit frågan att man ska kunna
            få vara sjukskriven utifrån den faktiska arbetsförmåga man har.
            Nu medges flexiblare regler för denna grupp, men vi ser gärna
            att det införs även när man är sjukskriven, det vill säga långt
            innan man hamnar i förtidspension. Man kanske inte ens behöver
            hamna där om man kan få vara sjukskriven på rätt nivå. Om du har
            60 procents arbetsförmåga skulle du kunna vara sjukskriven 40
            procent. I dag måste du välja 25 procents sjukskrivning och 75
            procents jobb, som är mer än vad du orkar, eller kanske kan du
            bli sjukskriven på 50 procent, fast du egentligen mycket väl skulle
            kunna jobba två dagar per vecka, vilket 40 procent motsvarar.
          </note>
          <note>
            Som sagt är det bra att flexiblare system införs, även om vi
            ville gå ännu längre, så att det även gäller vid vanlig sjukskrivning.
            Så långt beröm över innehållet nu till svagheterna i lagförslaget.
          </note>
          <note>
            Vilka konsekvenser har förslaget ur jämställdhetssynpunkt? Vi
            vet att många fler kvinnor än män är sjukskrivna. Vi vet att många
            av dem som har fått förtidspension är kvinnor som har pressats
            ut från en arbetsmarknad som nu börjar bli ännu stramare sedan
            den senaste tidens alla varsel.
          </note>
          <note>
            Är det möjligt för dessa personer att hitta ett jobb?
          </note>
          <note>
            Är gränserna för hur man ska räkna inkomsterna i det nya systemet
            satta på rätt nivå?
          </note>
          <note>
            Kommer Försäkringskassan att kunna hantera den administration
            reglerna medför?
          </note>
          <note>
            Bidrar lagändringen till de tänkta effekterna, det vill säga
            att människor lättare ska kunna komma i jobb?
          </note>
          <note>
            Redan när utskottet behandlade regeringens förslag gjordes ett
            tillägg på grund av att man hade missat en grupp. Man hade upptäckt
            att lagtekniskt omfattades inte hela personkretsen, som det var
            tänkt. 3 500 personer bedömdes hamna utanför. Nu har utskottet
            lagt till en förändring, och det är bra.
          </note>
          <note>
            För att få svar på dessa frågor och se till att inte fler missar
            görs bör uppföljning och utvärdering genomföras senast tre år
            efter ikraftträdandet, något som Socialdemokraterna, Vänsterpartiet
            och Miljöpartiet har yrkat på i den gemensamma motionen.
          </note>
          <note>
            I Svenska Dagbladet i dag står det att jobb trots pension kan
            slå tillbaka. Där lyfts ytterligare argument fram varför det är
            angeläget att göra en utvärdering. Försäkringskassan själv pekar
            på krångliga regler som gör att enskilda kan bli återbetalningsskyldiga
            om man inte ser upp. Tanken är god, men om det blir negativa konsekvenser
            kanske man behöver justera i förslaget. Därför vore det bra att
            redan nu slå fast att göra en översyn efter tre år.
          </note>
          <note>
            I december 2004, alltså snart fyra år sedan, fattade man beslut
            i denna kammare om en parlamentarisk socialförsäkringsutredning.
            Jag vet inte hur många gånger jag har diskuterat frågan med Cristina
            Husmark Pehrsson. När mandatperioden började sades det att direktiven
            kommer i april 2007, men sedan sköts det tyvärr fram. Nu står
            det i budgeten att den ska tillsättas, men vi har ännu inte sett
            några direktiv. För att sätta tryck i frågan och visa att riksdagen
            verkligen vill se till att den kommer till stånd hade utskottet
            kunnat göra ett tillkännagivande och alltså föreslå riksdagen
            att besluta att ge regeringen i uppdrag att tillsätta denna socialförsäkringsutredning,
            som vi alla egentligen är överens om behövs men som ännu inte
            har startat. Om vi ska få ett trygghetssystem i Sverige som människor
            känner tillit till behövs breda politiska överenskommelser i stället
            för de lapptäcken vi nu har sett under två år.
          </note>
          <note>
            Som sagt är det bra att det nu ges möjlighet för så kallade förtidspensionärer
            att pröva jobb samtidigt som de inte mister sin sjukersättning.
            Men det är också viktigt att stimulera arbetsgivare att jobba
            med rehabilitering och anpassa arbetsplatser så att individers
            arbetsförmåga kan tas till vara. Det hänger inte bara på den enskilda
            individen om man har möjlighet att gå tillbaka till jobbet eller
            inte. Man kanske inte har ett jobb att gå till. Arbetsgivaren
            måste få större möjlighet och kunskaper för att se vad man kan
            göra på arbetsplatsen för att anpassa den till de enskilda individerna.
            I vår gemensamma motion har vi tagit upp att vi vill se ett reellt
            ansvar för arbetsgivarna att aktivt medverka till framtagandet
            av rehabiliteringsutredning för den som är sjukskriven från arbetsplatsen.
          </note>
          <note>
            De beslut angående sjukförsäkringssystemet som de moderatledda
            regeringspartierna har fattat har varit inriktade på åtgärder
            mot den enskilda människan, inte mot arbetsgivare eller Försäkringskassan.
            Även om det i arbetsmiljölagen står uttalat att arbetsgivaren
            har ansvar för rehabilitering har signaler sänts om att man har
            tonat ned det ansvaret från den moderatledda regeringen.
          </note>
          <note>
            Därför tycker Miljöpartiet de gröna att det hade varit bra om
            man i lag hade förtydligat arbetsgivarens ansvar att aktivt medverka
            till att ta fram rehabiliteringsutredning. Det innebär inte en
            återgång till att arbetsgivaren ska göra utredningen utan just,
            som det står i den gemensamma motionen, att arbetsgivaren ges
            ett reellt ansvar att medverka i framtagandet.
          </note>
          <note>
            Men i yttrandet svarar de moderatledda regeringspartierna med
            att hänvisa till det beslut som innebar att kravet på att arbetsgivare
            ska genomföra rehabiliteringsutredningar avskaffades den 1 juli
            2007. Men det är inte det som föreslås i motionen. Varför är ni
            inte beredda att ge arbetsgivarna ett tydligt uppdrag att medverka
            i framtagandet av rehabiliteringsutredningar?
          </note>
          <note>
            Ett annat problem som LiseLotte Olsson tydliggjorde var reglerna
            för bedömningen av arbetsförmågan. Det är en skillnad i att skriva
            väsentligt förbättrad arbetsförmåga och att skriva förbättrad
            arbetsförmåga. Det är en signal till människor att det finns en
            större risk att förlora sin rätt till ersättning. Självklart är
            meningen att människor ska kunna rehabiliteras, återfå arbetsförmågan
            och komma tillbaka till jobb. Men om man inte får det är det väl
            rimligt att man får ett stöd från samhället.
          </note>
          <note>
            Vi står bakom propositionen, men det är dåligt att inte utskottsmajoriteten
            tar till sig förbättringsförslag som utvärdering och förslag om
            förtydligande av arbetsgivarens medverkan i rehabiliteringsutredning
            och tillkännagivande av socialförsäkringsutredningarna. På de
            punkterna har Miljöpartiet reserverat sig även om vi tillstyrker
            motionens huvudförslag. Man kan se det som att detta förslag är
            en ljusglimt i en annars mörk politik för sjuka och arbetslösa
            som den moderatledda regeringen står för.
          </note>
          <note>
            Självfallet står jag bakom alla sex reservationerna, men för
            tids vinnings skull yrkar jag bifall endast till reservationerna
            1, 2 och 4.
          </note>
          <note type="speaker">
            Anf. 4 GUNNAR AXÉN (m):
          </note>
          <note>
            Herr talman! Det är intressant att lyssna på oppositionen. Ni
            säger att ni står bakom förslaget i propositionen, men försöker
            ändå framstå som så kritiska som möjligt här i talarstolen.
          </note>
          <note>
            Under Socialdemokraternas tid vid makten befann sig över en miljon
            människor i utanförskap. Två tredjedelar av dem gjorde det på
            grund av ohälsa.
          </note>
          <note>
            Socialdemokraterna lovade att minska sjukskrivningstalen, men
            gjorde det genom att förtidspensionera bort många från arbetsmarknaden.
            Man införde i praktiken en automatisk förtidspensionering av dem
            som hade varit sjukskrivna i mer än ett år. Så fick man ned sjukskrivningstalen.
          </note>
          <note>
            Det var en cynisk politik. I stället för att ge tidiga aktiva
            rehabiliteringsinsatser för att hjälpa människor tillbaka till
            arbetsgemenskapen förtidspensionerades de bort från sjukskrivningsstatistiken.
            De utsorterades, för att använda Socialdemokraternas retorik.
          </note>
          <note>
            Denna utsortering har varit förödande för många människor. I
            stället för att vara sjukskrivna, med rätt till rehabiliteringsinsatser,
            fortsatt anställning och 80 procents ersättningsnivå förtidspensionerades
            de vilket innebär att arbetsgivaren kunde säga upp dem och att
            den enskilde gick ned till en ersättningsnivå på 64 procent.
          </note>
          <note>
            140 personer om dagen förtidspensionerades under Socialdemokraternas
            tid vid makten. Givetvis var det många av dem som saknade arbetsförmåga
            och som skulle beviljas förtidspension, men för en del handlade
            det bara om att Socialdemokraterna ville snygga till statistiken.
            Detta är förklaringen till att Sverige har den högsta andelen
            förtidspensionerade i världen samtidigt som vi har en av världens
            friskaste befolkningar.
          </note>
          <note>
            Allians för Sverige gick till val på att bryta utanförskapet.
            Närmare 200 000 fler i dag än för två år sedan har ett jobb att
            gå till. Utanförskapet minskar, inte minst för dem som är sjukskrivna
            och förtidspensionerade.
          </note>
          <note>
            Men det finns en del kvar att göra. Vid halvårsskiftet infördes
            den rehabiliteringskedja som syftar till att ersätta långa passiva
            sjukskrivningar med tidiga aktiva rehabiliteringsinsatser. Vi
            har avsatt 3,2 miljarder kronor för satsningar på en rehabiliteringsgaranti
            och en förstärkt företagshälsovård.
          </note>
          <note>
            Försäkringskassan har getts möjligheter att köpa rehabiliteringsinsatser
            för sjukskrivna av landstingen. 1 miljard kronor anslås extra
            varje år till de landsting som arbetar med att ge tidig vård och
            rehabilitering så att sjukskrivningstiden kan kortas.
          </note>
          <note>
            Vi vill att de som får förtidspension ska få det först när alla
            rehabiliteringsmöjligheter är uttömda när det står klart att man
            permanent saknar arbetsförmåga. Vi vill inte att förtidspension
            ska beviljas för att snygga till sjukskrivningstalen.
          </note>
          <note>
            För att hjälpa dem som Socialdemokraterna ställde utanför tillbaka
            till en social gemenskap och en arbetsgemenskap vill vi nu göra
            det möjligt för de 430 000 som har förtidspension att studera,
            engagera sig ideellt eller arbeta utan att rätten till förtidspension
            ifrågasätts. Den reform som vi diskuterar i dag är den viktigaste
            någonsin för landets alla förtidspensionärer. Vi sänker inte tröskeln
            tillbaka till en social gemenskap. Vi tar helt och hållet bort
            tröskeln.
          </note>
          <note>
            Vi genomför en reform som gör det möjligt för den enskilde att
            våga engagera sig ideellt, studera eller arbeta så lite eller
            så mycket man själv vill och kan utan att man riskerar att få
            rätten till förtidspension ifrågasatt eller indragen. Vi skapar
            nu en trygg och flexibel förtidspension. Dubbelt så många kvinnor
            som män är förtidspensionerade, så för varje man vi hjälper tillbaka
            till en social gemenskap eller till en arbetsgemenskap hjälper
            vi två kvinnor.
          </note>
          <note>
            Efter att ha hört oppositionen, som helst talade om allt annat
            än det som dagens ärende verkligen handlar om, är det kanske på
            sin plats att tydligt redogöra för vad reformen innebär. Det handlar
            för det första om dem som före den 1 juli i år hade fått en icke
            tidsbegränsad sjukersättning det som vi allmänt kallar för förtidspension.
            Dessa personer, drygt 430 000, kan nu utan att oroa sig för att
            få förtidspensionen indragen till exempel engagera sig ideellt
            i en förening. Jag vet att många förtidspensionerade är engagerade
            inom handikapprörelsen, och många är de som under åren som gått
            har berättat för mig att de inte vågar jobba ideellt för sin förening
            eller sitt förbund eftersom de varit rädda att få förtidspensionen
            indragen. Nu behöver inte du som är förtidspensionerad vara rädd
            och orolig för det längre. Nu kan ni utan att oroa er göra en
            viktig ideell insats och känna er delaktiga i föreningens sociala
            gemenskap. De som vill studera får givetvis också göra det utan
            att rätten till förtidspension ifrågasätts.
          </note>
          <note>
            Både ideellt arbete och studier är viktigt, dels för att det
            handlar att ge möjlighet till delaktighet i en social gemenskap
            och få ett betydelsefullt innehåll i sin vardag, dels för att
            det kanske till och med i sin förlängning kan leda fram till att
            man kan ta ett vanligt arbete. Den som vill arbeta ska givetvis
            få göra det. Du som fick din förtidspension före den 1 juli kan
            arbeta så mycket du vill utan att rätten till förtidspension ifrågasätts.
            Du ska bara komma ihåg att anmäla till Försäkringskassan att du
            arbetar.
          </note>
          <note>
            Den som arbetar kan tjäna upp till ett prisbasbelopp, vilket
            nästa år är närmare 43 000 kronor, under ett år utan att förtidspensionen
            reduceras. Det får man alltså behålla. Inkomster över den nivån
            minskar förtidspensionen med 50 öre för varje intjänad krona upp
            till ett tak på åtta prisbasbelopp eller ca 340 000 kronor. Skulle
            man känna att det inte går att arbeta därför att man får värre
            problem med sin rygg eller mår sämre slutar man arbeta och förtidspensionen
            garanterar återigen en tryggad inkomst. För den som har förtidspension
            på deltid sker en liknande reducering av förtidspensionen för
            den inkomst man får från arbete som utförs på den tid som man
            har förtidspension för.
          </note>
          <note>
            Jag vet att detta är en efterlängtad reform bland landets förtidspensionärer,
            och jag vet att många av er följer denna debatt. Därför vill jag
            upprepa det jag sade tidigare: Det är fritt fram att arbeta utan
            att rätten till ersättning ifrågasätts, men man ska komma ihåg
            att anmäla det till Försäkringskassan. Rätten till förtidspension
            kommer inte att ifrågasättas även om ni arbetar.
          </note>
          <note>
            Nu tänker kanske en del att ingen arbetsgivare vill anställa
            den som är förtidspensionerad eftersom det finns risk för att
            han eller hon, till exempel den som har en ms-sjukdom där symtomen
            går i skov, kommer att behöva vara frånvarande under vissa perioder.
            Det kan bli kostsamt för arbetsgivaren, som ju normalt sett ska
            betala sjuklön för de två första veckorna som man inte kan arbeta
            på grund av sjukdom.
          </note>
          <note>
            Men detta har vi givetvis tänkt på. Arbetsgivare som anställer
            den som är förtidspensionerad kommer inte att behöva betala sjuklön
            om den anställde är frånvarande på grund av sjukdom. I stället
            garanteras den anställdes inkomst via förtidspensionen.
          </note>
          <note>
            För att göra det ännu mer attraktivt att anställa den som på
            grund av ohälsa har varit frånvarande från arbetsmarknaden i mer
            än ett år, till exempel sjukskrivna och förtidspensionerade, har
            vi infört det vi kallar för nyfriskjobb. Det betyder att arbetsgivaren
            slipper betala arbetsgivaravgift för den anställde och dessutom
            får ytterligare en skattesänkning som är lika stor som arbetsgivaravgiften
            när man anställer någon som har varit frånvarande från arbetsmarknaden
            på grund av ohälsa i mer än ett år. I praktiken betyder det att
            kostnaden för anställningen halveras samtidigt som lönen för den
            anställde inte påverkas.
          </note>
          <note>
            Filosofin bakom de reformer vi genomför är att den förtidspensionerade
            ska våga prova att arbeta och att arbetsgivaren ska vilja anställa
            honom eller henne.
          </note>
          <note>
            Det som jag har redogjort för så här långt berör dem som har
            fått en icke tidsbegränsad sjukersättning före den 1 juli i år.
          </note>
          <note>
            Men vi genomför också en positiv förändring för dem som beviljas
            sjukersättning efter den 1 juli i år, för dem som har en tidsbegränsad
            sjukersättning och för dem som har aktivitetsersättning.
          </note>
          <note>
            Tidigare har man, om man har tillhört någon av de här grupperna,
            kunnat ha en ersättning vilande medan man har provat på att arbeta.
            Under de tre första månaderna har man också fått behålla sin ersättning.
            Nu förlänger vi den tidsperioden från tre till tolv månader samtidigt
            som ersättningen utbetalas med en fjärdedel varje månad. Detta
            betyder att man får ett extra tillskott under en längre tid och
            sannolikt att fler stimuleras att prova på att arbeta under en
            längre tid.
          </note>
          <note>
            Herr talman! Jag noterar att åtminstone vissa socialdemokrater
            har börjat idka självkritik gentemot den politik man förde i regeringsställning.
            Bland annat säger Ylva Johansson, ordförande för Socialdemokraternas
            välfärdsarbetsgrupp, så här i det förra numret av Kommunalarbetaren:
            Vi är väldigt självkritiska mot de system vi själva ansvarade
            för när vi satt i regeringsställning. Många människor hamnade
            i passivitet.
          </note>
          <note>
            Det absolut största felet Socialdemokraterna begick var att införa
            den automatiska förtidspensioneringen efter ett års sjukskrivning.
            När vi nyligen hade en allmänpolitisk debatt här i kammaren frågade
            jag Socialdemokraterna varför man valde att förtidspensionera
            bort så många människor. Jag fick inget svar. Jag lär inte få
            någon förklaring i dag heller. Sanningen var att man gjorde det
            för att få ned de höga sjukskrivningstalen. Så cynisk var den
            politik som Socialdemokraterna bedrev.
          </note>
          <note>
            I dag tänkte jag i stället se om jag kan få svar på frågan om
            man tycker att det var bra att så många förtidspensionerades.
            Vågar Siw Wittgren-Ahl vara lika självkritisk som Ylva Johansson?
          </note>
          <note>
            Den reform vi nu genomför handlar om att ställa till rätta det
            som Socialdemokraterna ställde till med. Oppositionen vill inte
            gå så långt som vi i alliansen gör även om man tillstyrker förslaget.
            De vill bara se den här reformen som ett tillfälligt försök. Det
            är ett viktigt besked till landets förtidspensionärer.
          </note>
          <note>
            Om Socialdemokraterna och de andra vänsterpartierna får bestämma
            kan denna reform komma att rivas upp. Om Socialdemokraterna, Miljöpartiet
            och Vänsterpartiet får bestämma kan det återigen bli omöjligt
            att engagera sig ideellt, utbilda sig eller arbeta utan att få
            rätten till förtidspension ifrågasatt och indragen.
          </note>
          <note>
            Jag förstår verkligen inte varför oppositionen så gärna vill
            se människor i utanförskap och passivitet. Vi bryter utanförskap
            och återupprättar arbetslinjen genom att ge fler möjligheter att
            delta i arbetslivet. Hur Socialdemokraterna ska göra detta med
            ett vänsterparti som föreslår en skattechock för dem som arbetar
            och ett miljöparti som vill återinföra friåret är för mig en gåta.
            Allt annat än arbete ska belönas. Det bästa inte minst för landets
            förtidspensionärer är att de inte får en ny chans att föra en
            misslyckad politik som skapar utanförskap.
          </note>
          <note>
            Avslutningsvis vill jag säga till er som är förtidspensionärer
            och som nu efter årsskiftet engagerar er ideellt eller börjar
            utbilda er: Hör av er! Skicka ett mejl och berätta hur det går!
            Vi vill gärna höra era erfarenheter av den här reformen. Och kom
            ihåg att om oppositionen får bestämma efter nästa val kan den
            här möjligheten upphöra.
          </note>
          <note>
            I detta anförande instämde Mikael Cederbratt, Lars-Arne Staxäng
            och Marianne Watz (alla m), Fredrick Federley (c), Ulf Nilsson
            (fp) och Lars Gustafsson (kd).
          </note>
          <note>
            Anf. 5 SIW WITTGREN-AHL (s) replik:
          </note>
          <note>
            Herr talman! Jag vill säga till Gunnar Axén att om den här oron
            för förtidspensioneringarna hade varit sann hade man gjort en
            politisk överenskommelse mellan blocken om vad det är som ska
            gälla. Du står bara och öser ur dig sådant som inte är sant. Hade
            ni velat ge den enskilda människan som har förtidspension en framtid
            hade ni träffat en överenskommelse precis på samma sätt som när
            vi tog initiativ till pensionsuppgörelsen. Vi kan se hur pensionerna
            blir, men den politiska hantverksskickligheten besitter inte ni.
          </note>
          <note>
            Här står du och säger att vi förtidspensionerade ut folk och
            undrar om det var det vi ville. Nej, jag är lika självkritisk
            till det som Ylva Johansson var. Om man tittar på dessa 433 000
            människor som är förtidspensionerade kan man se att många av dem
            är kvinnor. 60 procent av dem är kvinnor, och många av dem har
            psykosomatiska besvär. Sanningen är också att många av dem trillade
            ut från arbetsmarknaden 1991 när ni hade makten. År 1993, när
            ni fortfarande satt vid makten, fick 63 000 människor förtidspension.
            Ni borde bli mycket bättre på att hålla reda på siffror.
          </note>
          <note>
            Ni borde faktiskt skämmas. Jag blir så arg för att ingen tar
            upp att i ert så kallade utanförskap tog ni med alla oss som var
            sjuka en eller två dagar och lade ihop det till 1,7 miljoner.
            Siffror är inte er starka sida.
          </note>
          <note>
            Anders Borg sade att det skulle ta två år och sedan skulle man
            se era resultat. I dag står snart 52 000 människor utan sjukförsäkring.
            Det är den borgerliga politiken, och det är det vi vänder oss
            emot. Vi vill ha breda politiska lösningar.
          </note>
          <note type="speaker">
            Anf. 6 GUNNAR AXÉN (m) replik:
          </note>
          <note>
            Herr talman! Det var inte den borgerliga regeringen som införde
            en automatisk förtidspensionering efter ett års sjukskrivning.
            Det gjordes faktiskt under Socialdemokraternas tid vid makten.
            Det ledde till att 140 personer förtidspensionerades bort från
            arbetsmarknaden varje dag under den socialdemokratiska regeringstiden.
            De förlorade rätten till arbetslivsinriktad rehabilitering. De
            gick från 80 procents ersättningsnivå till 64 procents ersättningsnivå.
            Jag tycker att det var en väldigt olycklig politik, för att uttrycka
            mig milt. Det satte många människor i utanförskap som med rätt
            stöd hade haft en möjlighet att komma tillbaka ett arbete och
            en arbetsgemenskap.
          </note>
          <note>
            Oppositionen vill gärna få den här debatten att handla om någonting
            annat därför att man i grund och botten tycker att vårt förslag
            är bra även om man bara vill se det som ett tillfälligt försök.
            Det handlar om att verkligen ta bort trösklarna tillbaka till
            arbetslivet, till ideellt engagemang och till studier för dem
            som är förtidspensionerade. Man ska kunna delta i en social gemenskap
            och fylla sin vardag med ett meningsfullt innehåll utan att vara
            orolig för att rätten till förtidspension ifrågasätts eller till
            och med dras in. Det behöver man inte oroa sig för nu.
          </note>
          <note>
            Den här reformen går ut på att hjälpa människor tillbaka och
            ge dem en mer meningsfull vardag. Jag tycker att debatten snarare
            borde handla om det förslag som vi har uppe till behandling här
            i dag än om någonting annat.
          </note>
          <note>
            Anf. 7 SIW WITTGREN-AHL (s) replik:
          </note>
          <note>
            Herr talman! Det borde den göra, men kan man inte sin historia
            kan man inte heller lägga fram bra förslag för framtiden. Du beskrev
            en helt felaktig historia när det gäller varför många människor
            har förtidspension. Vi vet också att det är svårt att komma tillbaka
            om man blir sjuk och ramlar ut. Det var ni som började med det.
            Förra gången ni satt vid makten blev det också ekonomisk kris,
            nu är vi där igen. Anders Borg sade att det skulle ta två år innan
            man kunde se resultatet av er politik, och nu ser vi det. Enligt
            ert förslag kommer 52 000 människor inte att ha någon sjukförsäkring
            år 2010. Det är klart att vi måste tala om det också.
          </note>
          <note>
            Vi har sagt att vi inte är emot den här reformen. Vi har sagt
            att vi vill gå ytterligare längre. Vi vill ha en socialförsäkringsutredning,
            så att det inte blir förslag som rycks ut eller att kommuner och
            landsting bara får olika lagförslag duttat ut till sig och inte
            får någon helhet. Det är det vi säger. Vi vill ha en helhet. De
            som har tillsatt oss vill att vi ska vara så politiskt skickliga
            att vi kan komma överens, men den skickligheten besitter inte
            ni.
          </note>
          <note>
            Du står hela tiden här och pratar om att vi kommer att dra in
            detta. Tycker ni att förslaget är dåligt eftersom ni tror att
            vi ska dra in det? Vi har sagt att vi vill ha en utvärdering.
            Vi vill veta vad vi gör. Det är viktigt att man utvärderar vad
            man gör. Vi vill göra det för att se vart förslaget tar vägen.
            Ni skriver ju själva att det är stötande. Hur kan man skriva att
            en sak är stötande och sedan säga att man inte vill titta på om
            det är det eller inte, för det är värre nu? Så kan man inte hantera
            politiken. Det är oskickligt och orättvist att förfara så mot
            de svenska medborgarna.
          </note>
          <note type="speaker">
            Anf. 8 GUNNAR AXÉN (m) replik:
          </note>
          <note>
            Herr talman! Återigen vill Siw Wittgren-Ahl få detta att handla
            om någonting annat än det i själva verket handlar om.
          </note>
          <note>
            Den här reformen hjälper nu människor tillbaka till studier,
            arbete och ideell verksamhet. 430 000 förtidspensionärer kan nu
            engagera sig på det sättet och skapa sig en meningsfull vardag
            utan att vara rädda för att rätten till förtidspensionen ifrågasätts.
          </note>
          <note>
            Det är faktiskt så som ni skriver i er motion, att ni bara ser
            detta som ett tillfälligt försök. Så står det ju i oppositionens
            gemensamma motion. Och ser man det som ett tillfälligt försök
            är man väl beredd att riva upp detta om man får en möjlighet,
            vilket jag givetvis hoppas att oppositionen inte får.
          </note>
          <note type="speaker">
            Anf. 9 LISELOTTE OLSSON (v) replik:
          </note>
          <note>
            Herr talman! Som vanligt får vi en högerversion av historien
            när Gunnar Axén talar. Då undrar jag vem det är som pratar om
            allt annat än dagens ärende. Där tycker jag att vi nog är lika
            goda kålsupare, om man säger så, fast jag tror att Gunnar Axén
            vinner lite i svajigheten.
          </note>
          <note>
            Men i dag diskuterar vi det här betänkandet, och det är vi överens
            om, eller hur? Där är vi också ganska överens. I väldigt stora
            drag är vi överens om att det här är någonting bra och att det
            här innebär en möjlighet för förtidspensionerade att få göra de
            här sakerna: att få engagera sig ideellt eller att få prova på
            ett jobb. Det finns ingen skillnad där.
          </note>
          <note>
            Gunnar Axén påstår att vi nog kommer att riva upp det här när
            vi kommer till makten. Jag tycker att det är ett väldigt fult
            grepp att säga så.
          </note>
          <note>
            Det vi säger i vår motion är att detta är ett tillfälligt försök
            som vi vill utvärdera för att sedan kunna förbättra det. Var någonstans
            hittar Gunnar Axén något som säger att vi menar att vi ska ta
            bort det här efter försöksåren? Ingenstans. Vi vill ha en utvärdering
            och se hur det här försöket har slagit ut, precis som jag sade
            i mina frågor: Vem har nyttjat det här? Hur är den geografiska
            spridningen? Hur klarar Försäkringskassan av det här? Det är det
            vi vill titta på, och det säger ni nej till. Jag förstår faktiskt
            inte varför ni inte vill göra en utvärdering och förbättra sakerna.
            Som sagt: I grunden är vi överens om att det här kan vara en bra
            idé, men sedan finns det ju detaljer i det här som vi inte är
            överens om.
          </note>
          <note>
            Gunnar Axén säger att vi i oppositionen naturligtvis är så kritiska
            som möjligt. Tänk om det är så att vi i oppositionen har någonting
            bra att komma med för en gångs skull!
          </note>
          <note type="speaker">
            Anf. 10 GUNNAR AXÉN (m) replik:
          </note>
          <note>
            Herr talman! Det är ju bra att oppositionen är för den här reformen.
            Jag förstår inte varför man då försöker låta så kritisk i replikerna.
            Jag är glad för att ni bejakar den här förändringen och förbättringen
            för landets alla förtidspensionärer.
          </note>
          <note>
            Men det står faktiskt i er gemensamma motion att ni bara ser
            det här som ett tillfälligt försök. Det står där. Då betyder väl
            det att man är beredd att riva upp det här om man får en möjlighet
            till det.
          </note>
          <note>
            Jag har talat om bakgrunden och motivet till att den här reformen
            nu genomförs, och den bakgrunden är att under vänstermajoritetens
            tid vid makten, under Socialdemokraternas tid i regeringen, förtidspensionerade
            man 140 personer om dagen, många av dem faktiskt mot deras vilja.
            Det var så vi fick den högsta andelen förtidspensionärer i världen
            trots att vi samtidigt har en av världens friskaste befolkningar.
          </note>
          <note>
            Det här skedde därför att man införde en automatisk förtidspensionering
            efter ett års sjukskrivning. Det gjorde man därför att man ville
            få ned sjukskrivningstalen. Men man gjorde inte det man borde
            ha gjort, det vill säga ge människor vård, rehabilitering och
            stöd för att komma tillbaka. För Socialdemokraterna handlade det
            om att frisera statistiken. Det tycker jag var en djupt cynisk
            politik.
          </note>
          <note type="speaker">
            Anf. 11 LISELOTTE OLSSON (v) replik:
          </note>
          <note>
            Herr talman! Man kan läsa saker och ting som man vill, och man
            kan göra sina egna tolkningar. Det är självklart. Men vi menar
            att det här ska vara ett försök. Vi säger inte: Hurra, det här
            är jättebra! Det här klubbar vi igenom, antar och är jätteglada
            för!
          </note>
          <note>
            Det säger vi ju inte. Vi säger att det finns bra saker i det
            här, och vi är med på det. Men vi ser även saker som är mindre
            bra. Därför vill vi just utvärdera efter de här åren och se hur
            detta har slagit. Har människor verkligen kommit tillbaka till
            arbete, och vilka har nyttjat det här? Det är bara några av de
            frågor man kan titta på. Någon tog upp jämställdhetsfaktorn, och
            den tycker jag är väldigt viktig. Det borde man också titta på:
            Vilka har använt det här?
          </note>
          <note>
            Just därför vill vi ha den här utvärderingen, som jag inte förstår
            att inte ni också vill ha. Jag kan tycka att det är ett vettigt
            sätt att arbeta. Man lämnar förslag, man provar och gör det i
            det verkliga livet och sedan ser man vad som har hänt och vad
            som har blivit utfallet av det man har gjort.
          </note>
          <note>
            Nu vet jag att jag går lite grann utanför ämnet, men om det nu
            är så att den steglösa ersättningen är så väldigt bra för den
            här gruppen människor skulle jag vilja veta vad Moderaterna och
            regeringen skulle säga om vårt förslag om steglös sjukpenning.
            Precis de argument som har använts för att tala om hur bra det
            här förslaget är kan man ju använda även i de sammanhangen. Människor
            kan få en chans att pröva utifrån sin egen individuella nivå.
          </note>
          <note>
            Sedan vill jag ta upp en liten detalj i det jag var kritisk till.
            Det gäller uttrycket väsentlig arbetsförmåga. Gunnar Axén sade
            att det här gällde sjukersättning och aktivitetsersättning. I
            betänkandet står det tydligt att det inte gäller dem som har aktivitetsersättning,
            för de reglerna håller man på att se över. Då undrar jag vad som
            gäller, Gunnar Axéns ord eller det som står i betänkandet.
          </note>
          <note type="speaker">
            Anf. 12 GUNNAR AXÉN (m) replik:
          </note>
          <note>
            Herr talman! Ja, det pågår en utredning för att se över vilka
            ytterligare insatser man kan göra för dem som har aktivitetsersättning.
          </note>
          <note>
            Jag ska försöka hålla mig till ämnet, herr talman, och försöka
            reda ut huruvida oppositionen ser det här som ett tillfälligt
            försök eller inte så att vi kan lägga den diskussionen åt sidan.
            Jag läser direkt ur oppositionens gemensamma motion, där man skriver
            att åtgärden bör definieras som ett tillfälligt försök. Jag tycker
            att det framgår ganska klart och tydligt att ni ser det här som
            ett tillfälligt försök, och gör man det kan man också komma att
            riva upp den här reformen. Det tycker jag skulle vara djupt olyckligt
            eftersom den är så positiv och bra för landets alla 430 000 förtidspensionärer.
          </note>
          <note type="speaker">
            Anf. 13 GUNVOR G ERICSON (mp) replik:
          </note>
          <note>
            Herr talman! Det låter på Gunnar Axén som om han fortfarande
            sitter i opposition. Jag säger så här: Läs på Folkhälsopolitisk
            rapport från Folkhälsoinstitutet! Läs på Socialstyrelsens rapport
            om folkhälsoläget i Sverige!
          </note>
          <note>
            Samtidigt som vi har en hög medellivslängd och en relativt frisk
            befolkning är faktiskt hälsan väldigt ojämnt fördelad. Bara här
            i Stockholms län skiljer det sex år i medellivslängd mellan olika
            stadsdelar. Det är ett observandum som man också måste ta till
            sig.
          </note>
          <note>
            När Gunnar Axén väljer att tala om utanförskap kan man fundera
            vad man egentligen ska definiera utanförskap med. Som Siw Wittgren-Ahl
            sade handlar ju den här statistiken om även dem som är förkylda.
            Om jag hade varit sjukskriven nu när jag är förkyld hade jag också
            kommit med. Nej, som jag ser det finns det verkliga utanförskapet
            hos dem som hamnar utanför, de som inte längre blir berättigade
            till sjukersättning och de som inte längre får någon a-kassa.
          </note>
          <note>
            Det talas väldigt varmt om att det finns en rehabiliteringskedja,
            men den förstärkta företagshälsovården är inte på plats.
          </note>
          <note>
            Jag har två frågor till Gunnar Axén. Tycker du att man kan avfärda
            Försäkringskassans kritik om krångliga regler? Och hur kan du
            påstå att för varje man hjälps två kvinnor när inte kvinnor och
            män får lika del av rehabilitering?
          </note>
          <note type="speaker">
            Anf. 14 GUNNAR AXÉN (m) replik:
          </note>
          <note>
            Herr talman! Nej, under det tidigare socialdemokratiska styret,
            som Miljöpartiet stödde, fick inte människor ordentlig vård och
            rehabilitering, utan det de fick var en förtidspension.
          </note>
          <note>
            Att jag säger att det går två kvinnor på varje man som hjälps
            av det här förslaget beror på att det är dubbelt så många kvinnor
            som är förtidspensionerade jämfört med män.
          </note>
          <note>
            Det är ju resultatet av den politik som Miljöpartiet tidigare
            har varit med och stött. Och vi vet att de som förtidspensioneras
            riskerar att få en ökad ohälsa. Man blir isolerad. Man har tidigare
            inte fått engagera sig ideellt, arbeta eller studera, fylla sin
            vardag med meningsfullt innehåll. Man har varit rädd för att få
            förtidspensionen indragen. Det är det vi rättar till med den reform
            som vi har att fatta beslut om i dag.
          </note>
          <note>
            Jag skulle vilja höra av er från oppositionen att ni tänkte lite
            fel när ni bestämde er för att se detta bara som ett tillfälligt
            försök. Annars är beskedet tydligt till väljarna och till landets
            430 000 förtidspensionärer, att med en annan regering skulle den
            här reformen kunna rivas upp. Det tycker jag skulle vara djupt
            olyckligt.
          </note>
          <note type="speaker">
            Anf. 15 GUNVOR G ERICSON (mp) replik:
          </note>
          <note>
            Herr talman! Nej, Gunnar Axén, jag tror att du måste läsa på
            lite till. Läser man hela motionen ser man att det inte någonstans
            i motionen står att vi tänker riva upp. Det står faktiskt så här:
          </note>
          <note>
            Med anledning av de oklarheter som föreligger i propositionen
            bör åtgärden definieras som ett tillfälligt försök som kräver
            genomgripande uppföljning och utvärdering.
          </note>
          <note>
            Om man i det här förslaget finner saker som inte är bra kan man
            alltså rätta till dem. Det är det vi skriver. Vi tycker att man
            ska göra en ordentlig utvärdering för att se hur det är när det
            gäller kritiken från Försäkringskassan angående krångliga regler
            som kanske gör att människor blir återbetalningsskyldiga. Då kan
            vi rätta till det.
          </note>
          <note>
            Vi säger inte att vi ska riva upp reformen. Det vi säger är att
            vi vill göra en ordentlig utvärdering. Att påstå någonting annat
            tycker jag är ohederligt.
          </note>
          <note>
            Sedan gäller det rehabilitering igen. Du påstår att kvinnor och
            män får samma möjlighet till rehabilitering och att två kvinnor
            får hjälp om man rehabiliterar en man. Jag önskar att det vore
            så, men tyvärr har inte kvinnor och män lika tillgång till rehabilitering
            överallt. I det här förslaget ges nu möjlighet att komma tillbaka
            till arbete. I det här förslaget finns ingenting om ytterligare
            möjligheter för kvinnor att få bättre tillgång till rehabilitering.
            Det är därför jag ställde min fråga.
          </note>
          <note type="speaker">
            Anf. 16 GUNNAR AXÉN (m) replik:
          </note>
          <note>
            Herr talman! Det står ingenting om rehabilitering i den här propositionen
            för den handlar om att ta bort tröskeln för den som är förtidspensionerad
            när det gäller att komma tillbaka till en arbetsgemenskap, till
            en social gemenskap, till arbete, till studier eller till ideellt
            arbete. Det är det som den här reformen handlar om.
          </note>
          <note>
            När det gäller att se till att kvinnor och män får vård på lika
            villkor arbetar vi också med det. Det är en självklarhet att inte
            män och kvinnor ska få olika vård och rehabilitering eller ha
            olika möjligheter till det.
          </note>
          <note>
            Det vi ser i dag, att det på varje förtidspensionerad man går
            två förtidspensionerade kvinnor, är ju resultatet av den politik
            som ni tidigare har varit med och stött. Kvinnor har nämligen
            inte fått den vård och rehabilitering som de har haft behov av
            i samma utsträckning som män. Därför har vi fler förtidspensionerade,
            dubbelt så många kvinnor som män. Det är djupt olyckligt.
          </note>
          <note>
            Vad vi nu försöker göra är att hjälpa de här människorna, de
            430 000 förtidspensionerade, att kunna söka sig tillbaka till
            studier, arbete, ideellt arbete utan att vara rädda för att deras
            förtidspension ifrågasätts eller dras in.
          </note>
          <note>
            Detta är den viktigaste reformen någonsin för landets alla förtidspensionärer,
            och jag är väldigt stolt och glad över att vi i dag kommer att
            kunna fatta beslut om det.
          </note>
          <note type="speaker">
            Anf. 17 FREDRICK FEDERLEY (c):
          </note>
          <note>
            Herr talman! Som centerpartist känns det oerhört skönt att kunna
            presentera ett betänkande från utskottet och ställa sig bakom
            en proposition som har en oerhört positiv människosyn.
          </note>
          <note>
            Vi gör klart och tydligt att vi tror att många av de människor
            som har blivit utestängda från möjligheten till full delaktighet
            i samhället ska kunna få en väg tillbaka. Observera att inga människor
            ska tvingas att jobba när de är sjuka! Men en del människor som
            kanske har börjat få en förmåga att hitta tillbaka har varit rädda
            för att prova på detta av den anledningen att de har kunnat bli
            av med hela sin ersättning.
          </note>
          <note>
            Nu tar vi bort de trösklar så har de kallats hittills i debatten,
            men det har faktiskt varit stängda murar som har omöjliggjort
            ideellt arbete och utbildning.
          </note>
          <note>
            Jag tror att det här för många människor kan innebära en helt
            ny möjlighet, till exempel att pröva en akademisk utbildning,
            där det har varit mycket höga trösklar tidigare. Jag tänker också
            på en situation där man har haft det svårt ekonomiskt och där
            det kanske har varit svårt att gå över till CSN och studiemedel.
            Därvidlag är det också ett oerhört generöst förslag som vi ställer
            oss bakom.
          </note>
          <note>
            Det är också väldigt bra att det är mer av flexibilitet i förslaget,
            vilket gör att du, så länge du är tydlig med att anmäla att du
            arbetar mer, har möjligheter att arbeta mer utifrån vad du och
            din kropp faktiskt kan hantera. Det finns ingen läkare på denna
            planet, ännu mindre någon riksdagsledamot, som kan bedöma exakt
            hur ett sjukdomsförlopp ser ut för varje enskild människa.
          </note>
          <note>
            Det kanske mest intressanta i den här debatten är att se hur
            oppositionen slingrar sig som masken på kroken. Man tycker nämligen
            i grund och botten att det är ett himla bra förslag. Man ser också
            att det är ett oerhört generöst förslag, och man tror att det
            kommer att leda rätt. Men man måste ändå vara oppositionell i
            någon bemärkelse. Man försöker då att hitta ett antal punkter
            att kritisera.
          </note>
          <note>
            Jag kan då börja med att bemöta den kritik som har kommit från
            oppositionen. Det finns ett par saker som jag tycker att man med
            rätta kan diskutera.
          </note>
          <note>
            Det gäller hur vi generellt sett har utformat hela socialförsäkringen,
            som är oerhört avancerad. LiseLotte Olsson poängterade något när
            hon retoriskt ställde en fråga till oss i majoriteten: Hur många
            förändringar ska man egentligen göra? Det är inget nytt påfund.
            Under de sju senaste åren av ert regeringsinnehav ändrade ni sjukpenningen
            sju gånger, till exempel. Och det är bara en liten del av hela
            socialförsäkringssystemet. LiseLotte pratade om att vi är lika
            goda kålsupare. Det är vi kanske i båda lagen när det gäller att
            göra förändringar. Det är därför som vi är så glada åt att vi
            nu har fått löfte i budgetpropositionen om att det kommer en parlamentarisk
            utredning om hela socialförsäkringen.
          </note>
          <note>
            Samtidigt menar Siw Wittgren-Ahl, från Socialdemokraternas sida,
            tydligen att vi ska säga till de 450 000 människor som vi i dag
            diskuterar att vi inte ska göra någonting åt deras situation.
            Det vore oerhört ansvarslöst av vilken regering det vara månde
            att säga: Vi tänker inte göra någonting för att förbättra er situation
            eller för att möjliggöra en väg tillbaka till arbete därför att
            vi ska vänta på en utredning som lär ta flera år.
          </note>
          <note>
            Med den här reformen öppnas vägarna tillbaka till arbete för
            450 000 människor. Men Socialdemokraterna vill egentligen inte
            göra det Siw Wittgren-Ahl var väldigt tydlig i sitt anförande.
            Även om man i grunden är positiv till förändringen hade man hellre
            sett att vi hade inväntat utredningen innan vi hade gått vidare
            med att få förändringar.
          </note>
          <note>
            Det verkar också som att man blandar ihop en rad diskussioner.
            Det är ofta så att det kan bli avancerat i riksdagsdebatterna
            att diskutera en liten del i någonting som faktiskt är större.
          </note>
          <note>
            För den som har ropat på rehabiliteringsinsatser är det inte
            obekant att denna kammare och riksdagsmajoritet beslutade om en
            historisk satsning på rehabilitering på över 3 miljarder kronor
            för att man i ett tidigt skede ska kunna se till att det finns
            möjlighet att komma tillbaka till arbetsmarknaden och att bli
            frisk i stället för att hamna i ett passivt utanförskap där man
            sedermera, om Socialdemokraterna hade fortsatt att regera, efter
            ett års tid hade fallit ned på 65 procent i ersättning genom att
            man hade fått en varaktig sjukersättning.
          </note>
          <note>
            Från oppositionens sida säger man att det här är en liten ljusglimt
            i en annars ganska mörk politik på socialförsäkringsområdet. Då
            vill jag ställa raka frågor till alla tre oppositionspartierna.
          </note>
          <note>
            Tycker man att det är en mörk politik vi för när man kan minska
            sjukskrivningar och när hälsotalen i landet ökar? Är det en mörk
            politik när antalet människor som går till förtidspensionering
            sjunker varje dag? Är det en mörk politik när vi får en fungerande
            rehabiliteringskedja? Är det en mörk politik när vi gör den största
            satsningen någonsin på rehabilitering, på över 3 miljarder? Är
            det en mörk politik när vi försöker få en fungerande sjukskrivningskedja
            med tydliga avstämningspunkter och så vidare, där ni tidigare
            lämnade människor i ovetskap om vad som skulle ske och där många
            efter ett år fortfarande inte hade tagit första steget på sin
            kedja?
          </note>
          <note>
            Jag tror att det finns all anledning att fortsätta den övergripande
            diskussionen om hur vi går vidare med socialförsäkringsutredningen.
          </note>
          <note>
            Jag vill vara tydlig med, vilket också Siw Wittgren-Ahl har varit
            i socialförsäkringsutskottet, varför vi inte har en socialförsäkringsutredning
            som redan arbetar. Det beror på att de fem partier som ingick
            en pensionsöverenskommelse inte var överens alldeles i början
            av denna mandatperiod om hur den skulle tolkas. Därvidlag motsatte
            sig Socialdemokraterna att vara med och arbeta fram de här direktiven.
            Vi är glada att ni nu har ändrat uppfattning så att vi kanske
            kan få en bred parlamentarisk utredning.
          </note>
          <note>
            Jag tror att det är mycket mer än bara det förslag som vi diskuterar
            i dag eller de positiva reformer som alliansregeringen har genomfört
            som behöver diskuteras vitt och brett. Där har oppositionen rätt
            i sin kritik. Jag tror att samtliga fyra allianspartier vågar
            stämma in i kritiken att vi har väldigt avancerade system i dag.
            Den som till syvende och sist faller emellan är den som är mest
            beroende av systemen.
          </note>
          <note>
            Jag ska för min del säga att jag inte har någon aning om vad
            som exakt skulle ske med mig om jag skulle bli långtidssjukskriven.
            Jag arbetar ändå dagligdags med frågorna. Om man är en människa
            som befinner sig i en annan del av livet där man inte dagligdags
            jobbar med politik, Försäkringskassan och så vidare tror jag att
            det är oerhört svårt att veta exakt vad som kommer att hända.
            Det är klart att det skapar en otrygghet.
          </note>
          <note>
            Allianspartierna har heller ingen som helst ambition att undergräva
            förtroendet för försäkringen som är en oerhört viktig del av de
            fundament som vi har i Sverige som skapar en trygghet så att vi
            vet att vi har en försörjning om vi blir sjuka eller arbetslösa.
            Därför kan jag avslutningsvis, herr talman, välkomna oppositionens
            önskan om att nu få en bred parlamentarisk utredning. Jag ser
            fram emot att vi ska kunna fortsätta den diskussionen.
          </note>
          <note>
            Men under tiden kräver jag av min regering och mina kolleger
            i allianspartierna att vi genomför positiva reformer för att bryta
            utanförskapet. Jag välkomnar och yrkar bifall till det förslag
            som ligger. Det kommer att öppna oanade nya möjligheter för 450
            000 personer som verkligen behöver få en chans att komma tillbaka
            till ett fullvärdigt socialt liv och en möjlighet att komma ut
            på arbetsmarknaden igen.
          </note>
          <note>
            I detta anförande instämde Gunnar Axén, Mikael Cederbratt, Lars-Arne
            Staxäng och Marianne Watz (alla m) samt Ulf Nilsson (fp) och Lars
            Gustafsson (kd).
          </note>
          <note type="speaker">
            Anf. 18 ULF NILSSON (fp):
          </note>
          <note>
            Herr talman! Vi har här hört många exempel på hur människor under
            många års tid fick en väldigt kort och snabb väg bort från arbetslivet
            till förtidspensionering. Vi har sett och hört om många exempel:
            pojken med lätt utvecklingsstörning som förtidspensionerades som
            22-åring innan han fick pröva på arbetslivet, flickan som mobbats
            i skolan, drabbats av depression, inte fick någon rehabilitering
            och blev förtidspensionerad i 25-årsåldern. Och så alla de människor
            i 50-årsåldern som efter en lång tids sjukskrivning och arbetslöshet
            förpassades in i förtidspensioneringen.
          </note>
          <note>
            Mönstret var ofta detsamma: sjukskrivning, ingen rehabilitering
            eller rehabilitering först efter ett eller flera år. När tiden
            för sjukskrivning blir lång växer avståndet till jobbet. Många
            berättar om att man redan efter några månader kan känna sig rädd
            och osäker inför tanken på att gå tillbaka till jobbet.
          </note>
          <note>
            Vi ser också i statistiken att särskilt i tider när arbetslösheten
            har varit stor har väldigt många människor slussats över till
            förtidspensionering. Då har visserligen arbetslöshetsstatistiken
            blivit snyggare, men samtidigt har många människor inte fått en
            rättvis chans att komma tillbaka.
          </note>
          <note>
            Under Socialdemokraternas regering har vi fått statistiken om
            över en halv miljon människor i förtidspensionering. När alliansregeringen
            tillträdde var sammanlagt 750 000 i någon form av sjukfrånvaro.
            Jag har hela tiden sett det som den här regeringens största utmaning
            att försöka komma bort från ett system där många sjuka och arbetslösa
            människor glöms bort.
          </note>
          <note>
            Vi vet också att i Sverige har människor fått vänta i många år
            på någon vettig rehabilitering. Ett viktigt inslag i regeringens
            politik som vi har talat mycket om är därför just att ge sjuka
            snabb tillgång till rehabilitering. Ett annat viktigt inslag är
            att hjälpa människor som sorterats ut från arbetslivet tillbaka
            igen.
          </note>
          <note>
            Jag pratade med en kvinna som arbetar på en idrottsförening i
            Skåne. Hon var förtidspensionerad till 50 procent. Nu ville hon
            pröva på att jobba lite mer, gå upp till 60 procent. Men det tillåter
            inte de gamla reglerna. Man måste gå upp 25 procent. Det kanske
            är ett alldeles för stort steg för en människa som har haft deltidssjukersättning
            under en längre tid. Dessutom, om hon skulle klara av att jobba
            några månader riskerar hon att för alltid förlora sin förtidspension.
          </note>
          <note>
            På det sättet har det gamla systemet stängt ute människor från
            arbetslivet. I Socialdemokraternas förtidspensioneringssystem
            var det väldigt lätt att förpassas ut från arbetslivet, men det
            var väldigt svårt att komma tillbaka till arbete igen.
          </note>
          <note>
            Det har också det glömmer man ibland varit farligt att gå till
            exempel en folkhögskolekurs i engelska, skapande dramatik eller
            ekologisk trädgårdsodling. Då kunde sjukersättningen dras in.
            Därför vågade de flesta inte prova på någon form av utbildning
            eller studier. Jag tycker tvärtom, att till exempel en folkhögskolekurs
            kan vara ett första steg på väg tillbaka till aktivt arbete.
          </note>
          <note>
            Men, herr talman, från och med nästa år får omkring en halv miljon
            förtidspensionärer möjlighet att prova att öka arbetstiden och
            prova att studera. Det handlar, som vi har hört, om ett helt frivilligt
            erbjudande. Det handlar om att kunna arbeta eller studera utan
            att mista sjukersättningen, att försöka att arbeta mer men att
            kunna gå tillbaka om det blir för svårt, att kunna tjäna lite
            mer pengar men ändå få behålla en del av sjukersättningen.
          </note>
          <note>
            Med det här förslaget öppnar vi alltså möjligheten för alla dem
            som blev förtidspensionerade med det gamla systemet att försöka
            arbeta igen. Det blir naturligtvis det får upprepas eftersom oppositionens
            negativa ton kan lura oss att tro något annat inga försämringar
            för dem i den här gruppen som inte vill eller kan jobba igen eller
            som inte vill öka sitt deltidsjobb. Generösa möjligheter föreslår
            vi men inget tvång.
          </note>
          <note>
            En person som inte har jobbat på flera år kanske vill pröva 10
            eller 20 procents arbetstidsökning. En annan kanske vill jobba
            ideellt i en förening, i en styrelse till exempel. Men i dag vågar
            han eller hon inte ta emot ett öre i arvode, för då skulle det
            påverka sjukersättningen negativt.
          </note>
          <note>
            Alla får alltså med det här förslaget möjlighet att försöka få
            en förbättring, men ingen riskerar någon försämring. De som inte
            har någon arbetsförmåga alls ska naturligtvis i fortsättningen
            ha sin sjukersättning utan försämring.
          </note>
          <note>
            En annan glädjande sak, herr talman, med det här förslaget för
            mig som bor nära Danmark nere i Skåne och vet hur många människor
            som söker sig över gränserna är att de här reglerna även kommer
            att gälla de förtidspensionärer som antingen arbetar eller väljer
            att studera i ett annat nordiskt land. I Skåne är det i allra
            högsta grad aktuellt med sådana aktiviteter i Danmark, men det
            gäller även gränsen till Norge i Värmland och gränsen till Finland.
            Det här är ett led i den utveckling mot minskade gränshinder mellan
            nordiska länder som vi hoppas mycket på i fortsättningen.
          </note>
          <note>
            En del kan tycka att det är orättvist att just förtidspensionärer
            ska vara garanterade en sjukersättning i botten fram till 65 år
            även om de blir piggare. Men den om vi nu ska kalla den så orättvisan
            måste vägas mot dagens system där människors vilja att börja jobba
            verkligen motarbetas av reglerna. Man skulle också kunna säga
            att den här reformen är en sorts ursäkt till dem som inte fick
            den hjälp de behövde under många år.
          </note>
          <note>
            Jag förstår inte riktigt Socialdemokraternas skepsis mot det
            här förslaget och inte heller den övriga oppositionens. Vi har
            redan hört att ni i er motion skriver att ni ser den här åtgärden
            som ett tillfälligt försök och vill göra en särskild utvärdering
            efter tre år. Regeringen följer alltid upp utvecklingen av lagar
            och regler. Bland annat Riksrevisionen gör olika mycket grundliga
            utvärderingar. Så varför ska just denna reform vara ett tillfälligt
            försök?
          </note>
          <note>
            Jag tycker inte att svaren tidigare har varit tillräckligt tydliga.
            Jag hoppas att ni under den här debatten kan svara klart på varför
            ni använder de här formuleringarna. Kommer ni att ta bort eller
            försämra den här reformen? Kan de förtidspensionerade vara trygga
            i att ni inte tar ifrån dem den här möjligheten? Kan vi i dag,
            antingen efter mitt anförande eller i debatten med ministern,
            få ett tydligt svar från er på den frågan så blir vi glada.
          </note>
          <note>
            Herr talman! Vi i Folkpartiet är väldigt glada över att vara
            med om att arbeta fram och besluta om en sådan mänsklig reform
            som uppmuntrar fler människor att pröva sina vingar utan att de
            förlorar sin trygghet.
          </note>
          <note>
            Bifall till utskottets förslag och förslaget i propositionen!
          </note>
          <note>
            I detta anförande instämde Gunnar Axén, Lars-Arne Staxäng, Mikael
            Cederbratt och Marianne Watz (alla m) samt Fredrick Federley (c)
            och Lars Gustafsson (kd).
          </note>
          <note type="speaker">
            Anf. 19 LARS GUSTAFSSON (kd):
          </note>
          <note>
            Herr talman! Det finns några särskilda tillfällen i riksdagsarbetet
            då det på ett speciellt sätt känns glädjefyllt att få stödja ett
            betänkande. I dag är det ett sådant tillfälle. Förslaget att möjliggöra
            för personer med sjukersättning att få pröva ett arbete utan att
            riskera sin ersättning är både en möjlighet och ett erkännande.
            Den nya möjligheten är att inte längre sitta fast i ett permanent
            utanförskap. Erkännandet är ett officiellt besked att samhället
            inte fullt ut gav alla människor det stöd och den hjälp som borde
            ha getts.
          </note>
          <note>
            Vi kristdemokrater har med alliansregeringen all anledning att
            glädja oss över att människor genom detta förslag ges möjligheter
            till återupprättelse och stärkt självtillit genom ökad delaktighet
            i samhälle och arbetsliv utifrån egna förutsättningar.
          </note>
          <note>
            Herr talman! Jag skulle kunna berätta om människor jag har mött
            och känner som borde ha fått chansen från början men inte fick
            den. Jag kan nämna Kalle han heter inte så egentligen som inte
            fick hjälpa till på en pizzeria utan i stället hamnade på en parkbänk
            när vädret var bra och på den offentliga toaletten när det regnade
            och var kallt.
          </note>
          <note>
            Jag kan också berätta om medarbetaren i handikappföreningen som
            riskerade sin ersättning genom att få en liten slant för sitt
            deltidsuppdrag.
          </note>
          <note>
            I Sundsvalls Tidning kan man i dag läsa om Kenth som vid 52 års
            ålder, efter 16 år som förtidspensionär, har börjat jobba på försök
            med risk för att mista sin sjukersättning. Han har med nuvarande
            regelverk problem med att kunna delta i arbetslivet.
          </note>
          <note>
            I tidningen står följande: För några veckor sedan kunde jag börja
            jobba igen på försök, efter 16 år som förtidspensionär. Det känns
            fantastiskt bra, även om jag inte orkar så mycket.
          </note>
          <note>
            Lite längre ned skriver man: Kroppen är inte med mig riktigt,
            men om jag bara jobbar tre fyra timmar per dag eller kanske bara
            två timmar ibland känner jag mig ändå så otroligt nöjd efteråt.
            Jag har bidragit med något, och det är en skön känsla.
          </note>
          <note>
            Ännu längre ned säger han om att inte kunna gå ut i arbetslivet:
            Man klättrar nästan på väggarna och träffar aldrig någon människa.
          </note>
          <note>
            Sedan har Försäkringskassan fått kommentera. Chefen för Försäkringskassan
            i Västernorrland Ann-Kristin Munter säger då att hon ser en tendens
            till att antalet förtidspensionärer som vill börja jobba har ökat.
            Debatten och regeringens politik har bidragit till detta.
          </note>
          <note>
            Som kristdemokrat kunde jag nästan säga: Halleluja!
          </note>
          <note>
            För oss kristdemokrater är det viktigt att se den enskilda människan
            som förslagen gäller. Det är därför ibland med upprördhet som
            man kan notera ett stelbent regelverk mest lämpat för politiska
            låsningar och myndighetsutövning. Det borde vara varje regerings
            och riksdags uppgift att organisera samhället utifrån ett medborgarperspektiv
            för att värna medborgarnas rätt till stöd och hjälp och möjlighet
            att erhålla dessa.
          </note>
          <note>
            Vi känner alla till en valslogan som hette Alla ska med, så enkelt
            är det! Men det var inte enkelt för alla. Däremot var det omöjligt
            för många. Nu när alliansföreträdarna vill göra det möjligt för
            fler att delta i arbetslivet, att få känna delaktighet och tillfredsställelse
            av en egen försörjning vill tyvärr oppositionspartierna att detta
            ska vara ett försök och grundligt utvärderas efter en tid. Den
            tidigare regeringen har haft många år på sig att utvärdera den
            förda politiken för personer med så kallad förtidspension. Detta
            betänkande, herr talman, är ett resultat av allianspartiernas
            utvärdering av den förda politiken för förtidspensionerade.
          </note>
          <note>
            Herr talman! Detta är ett av de få tillfällen då utskottet och
            riksdagen kunde ha sagt ett unisont ja till ett förslag som berör
            många människor under mindre lyckliga förutsättningar än de som
            vi i denna kammare har. Jag är övertygad om att vi på detta sätt
            gemensamt hade ökat både trovärdigheten och tilltron till riksdagen
            och dess politiker.
          </note>
          <note>
            Med detta vill jag yrka bifall till förslagen i betänkandet och
            avslag på samtliga reservationer.
          </note>
          <note>
            I detta anförande instämde Gunnar Axén, Mikael Cederbratt, Lars-Arne
            Staxäng och Marianne Watz (alla m) samt Fredrick Federley (c)
            och Ulf Nilsson (fp).
          </note>
          <note type="speaker">
            Anf. 20 Statsrådet CRISTINA HUSMARK PEHRSSON (m):
          </note>
          <note>
            Herr talman! För många har det känts otryggt att ta steget från
            sjukersättning till arbete eller studier. Det handlar självklart
            om ekonomi och trygget, men också om att man är osäker på vad
            man orkar och klarar av. Tidigare har man inte vågat pröva med
            risk för att förlora sin ersättning.
          </note>
          <note>
            Bakgrunden till att regeringen har lagt fram förslaget om att
            man med sjukersättning ska få arbeta, studera eller engagera sig
            ideellt utan att rätten till sjukersättning någonsin kommer att
            överprövas är alliansens absoluta löfte.
          </note>
          <note>
            I dag kommer en förhoppningsvis enig riksdag att bifalla den
            proposition som regeringen har lagt fram och som innebär att det
            för alla de 430 000 personer med permanent ersättning beviljad
            före den 1 juli i år ska vara möjligt att arbeta, studera eller
            engagera sig ideellt med bibehållen rätt till sjukersättning.
            Förslaget är generöst. Det är flexibelt, men samtidigt tryggt.
          </note>
          <note>
            Även de som inte omfattas av de särskilda reglerna kommer att
            få förbättringar. Alla som har sjukersättning beviljad efter den
            1 juli eller aktivitetsersättning kommer att kunna arbetspröva
            med sjukersättning under tolv månader i stället för dagens tre.
          </note>
          <note>
            Det här är ett förslag som ursprungligen kommer från Fontänhusen,
            en organisation som gör ett jättestort arbete med att hjälpa sina
            medlemmar att finna ett arbete att gå till eller daglig sysselsättning.
            Men orkar jag inte arbeta, orkar jag inte studera eller ens engagera
            mig ideellt ska jag självklart vara trygg med att jag har min
            sjukersättning precis som tidigare, och ingen kommer att ifrågasätta
            detta. Förslaget handlar om att ge alla dem som kan och orkar
            en ny chans. Det kan bli en vändpunkt som många efterfrågar.
          </note>
          <note>
            Jag vill bara visa upp dagens Aftonbladet som med stora rubriker
            skriver: Det nya sjysta Sverige.
          </note>
          <note>
            Herr talman! Vi har en skuld till de hundratusentals människor
            som har fått förtidspension, i många fall mot sin vilja. Vi har
            alla exempel på detta. Samhället har inte alltid funnits till
            för dem när de har behövt. Tiden har bara gått. Sjukskrivningar
            har förlängts. Eftersom det tidigare, som vi har hört, också var
            obligatoriskt att prövas mot förtidspension inom ett år var risken
            för permanent utanförskap stor.
          </note>
          <note>
            Riksrevisionen har i en rapport kallat detta Förtidspension utan
            återvändo . Endast 1 procent kom tillbaka till arbetsmarknaden.
            För den enskilde blir läget många gånger katastrofalt med en ersättningsnivå
            på 64 procent. Man fick ingen del av arbetsmarknadspolitiska åtgärder.
            Man fick ingen del av arbetslivsinriktad rehabilitering och, det
            värsta av allt kanske många tycker, det var ett sakligt skäl för
            uppsägning. Det var tack och adjö.
          </note>
          <note>
            Herr talman! Jag sade i våras att jag ville träffa alla som hade
            permanent sjukersättning för att informera om möjligheterna att
            nu arbeta, studera eller engagera sig ideellt, men lika mycket
            för att lyssna och för att ta del av deras erfarenheter.
          </note>
          <note>
            Hittills har 10 000 personer fått ett sådant erbjudande. Väldigt
            många av dem har tackat ja, och vi har träffats. Av dem jag har
            mött finns många som vill pröva att studera eller gå en kurs.
            Jag fick i dag ett brev. Vi kan kalla henne för Kajsa. Hon skriver
            att hon har 50 procents sjukersättning, och hon drömmer om att
            vidareutbilda sig inte för att hon kanske kommer att jobba mer,
            men hjärnan vill ha mer än vad kroppen orkar med. Kommer de nya
            reglerna att hjälpa henne så att hon kan få studera med sjukersättning?
            Jag säger redan nu till Kajsa, innan hon får svaret från mig:
            Ja, välkommen tillbaka.
          </note>
          <note>
            En yngre kvinna frågar om hon med de nya reglerna kan få studera
            på universitetet och slutföra sin utbildning med sjukersättning.
            Självklart får hon det. Det kan vara hennes möjlighet att komma
            tillbaka till arbetsmarknaden. Hon kan till och med få starta
            eget.
          </note>
          <note>
            Andra vill engagera sig ideellt. Lena har frågat mig om jag känner
            till någon organisation där hon kan göra en mindre insats då och
            då när hon känner att hon kan. Hon saknar vänner, och hon vill
            göra något meningsfullt.
          </note>
          <note>
            Att kunna studera eller engagera sig ideellt har vänsteroppositionen
            inte ägnat några meningar åt. Det har bara handlat om arbete.
            Det finns mer än lön och pengar. Det handlar om engagemang och
            att känna sig behövd.
          </note>
          <note>
            Regeringen har också infört nyfriskjobb som gör att arbetsgivarna
            nu slipper dubbla arbetsgivaravgifter när de anställer någon som
            har varit långtidssjukskriven eller har haft sjukersättning. Vi
            har också ökat anslaget till lönebidrag. Vi har tagit bort den
            förra regeringens medfinansiering, som gjorde det dyrare för arbetsgivare
            att anställa människor med lång sjukhistoria. Med de nya reglerna
            behöver arbetsgivaren inte heller betala sjuklön. Allt detta sammantaget
            sker för att underlätta en möjlig återgång till arbete för dem
            som orkar och kan.
          </note>
          <note>
            Vi kommer att arbeta vidare med ytterligare förslag för att ge
            stöd och hjälp för återgång i arbete. Redan nu pågår försök med
            jobbcoacher för långtidssjukskrivna. Försöken ska byggas ut. Jag
            är övertygad om att många, när hälsan så tillåter, vill försöka
            att arbeta efter förmåga. I en undersökning gjord av Försäkringskassan
            svarar 10 procent med sjukersättning att om de får stöd och hjälp
            skulle de kunna komma tillbaka till arbetsmarknaden.
          </note>
          <note>
            Herr talman! Olle är busschaufför. Han har 50 procents sjukersättning.
            Han har berättat för mig att han tvingas säga nej när arbetsgivaren
            frågar om Olle kan ta en extra körning någon gång då och då i
            månaden. Olle har inte vågat, även om hälsan den dagen skulle
            ha medgivit det. Risken har varit att med de regler som finns
            i dag skulle Olle helt plötsligt bli klassad som arbetsför. Då
            skulle han bli av med sin trygga inkomst.
          </note>
          <note>
            I dag är människor självklart rädda att riskera hela sin försörjning
            och hela sin trygghet. Den risken vågar inte Olle ta. Men efter
            nyår kan han och många fler ta den extradagen, de extra timmarna,
            utan att riskera sin inkomst. Tvärtom kommer Olle med 50 procents
            sjukersättning att kunna tjäna upp till 180 000 kronor per år
            utan att ersättningen alls minskar. Fribeloppet kommer dessutom
            årligen att räknas upp med inflationen.
          </note>
          <note>
            Jag blir en aning orolig och fundersam när jag läser vad oppositionen
            skriver i sin motion med anledning av regeringens förslag. Det
            står att åtgärderna bör definieras som ett tillfälligt försök.
            Snälla, rara, gör inte dessa människor så oroliga. Vad jag ser
            ute på dessa möten är att en person reser sig i pressens närvaro
            och säger att de aldrig kan lita på politiker. De vill ha detta
            skriftligt.
          </note>
          <note>
            Tala om för dem som har varit på dessa möten att det inte är
            ett tillfälligt försök. Vi ska sedan konstant följa upp hur saker
            och ting fungerar, men kalla inte detta för ett tillfälligt försök.
            Gör inte dessa människor oroliga. De har levt med oro och ängslan
            alldeles för länge. Det verkar ändå som att oppositionen har tagit
            till sig debatten i utskottet, och vi kan förhoppningsvis bli
            eniga i att vi inte kommer att ompröva denna sjukersättning och
            möjligheten för förtidspensionerade.
          </note>
          <note>
            Herr talman! Oppositionen menar i en av sina reservationer att
            tydligt fokus ska läggas på individerna i rehabiliteringsarbetet.
            Men vårt arbete i regeringen har handlat om att skapa individfokus.
            Vi har gett Försäkringskassan möjlighet att köpa rehabiliteringstjänster
            från landstingen. Vi har satsat 3,4 miljarder kronor på tre år
            på förstärkt företagshälsovård och en rehabiliteringsgaranti med
            effektiv behandling. I höstens budget har vi avsatt en förlängning
            av sjukvårdsmiljarden. Vi satsar för nästa år 1 miljard kronor
            för att förkorta vårdköerna.
          </note>
          <note>
            Vi har nyligen presenterat en lagrådsremiss som handlar om vårdval
            i primärvården med förslag som ökar patientmakten på bekostnad
            av politikermakten. Försäkringskassan tillsammans med Arbetsförmedlingen
            och Skatteverket etablerar medborgarkontor i landet på ett åttiotal
            platser. Myndigheterna finns till för individen, inte tvärtom.
            Aldrig har en regering haft så mycket fokus på att bygga broar
            mellan myndigheter och trygghetssystem.
          </note>
          <note>
            Herr talman! Många har fått sjukersättning mot sin vilja redan
            efter ett år eftersom regelverket har varit sådant. Det bestämdes
            ofta över huvudet på den enskilde, som inte hade mycket att säga
            till om. Så blev det för många.
          </note>
          <note>
            Som politiker har vi därför en skuld att betala tillbaka. Därför
            tar jag inte heller allvarligt på den kritik som har framförts
            från en del remissinstanser, men också här i kammaren, om att
            förslaget inte är försäkringsmässigt. Nej, herr talman, det är
            inte försäkringsmässigt. Det är jag helt medveten om. Förslaget
            är både generöst, flexibelt och tryggt. Så brukar inte en försäkring
            vara utformad. Anledningen till detta är uppenbar. Ingen ska behöva
            låsas ut från arbetsgemenskap, studier eller engagemang bara för
            att man har en nedsatt hälsa.
          </note>
          <note>
            Förslaget som nu ligger på regeringens bord är helt frivilligt.
            Erbjudandet är en framgång för många som har önskat detta, men
            för dem som inte orkar och kan är detta naturligtvis helt frivilligt.
            Man har kvar sin trygga sjukersättning.
          </note>
          <note>
            De allra flesta som har sjukersättning har en permanent nedsättning
            av sin hälsa. Men, herr talman, det får inte hindra en regering
            från att föreslå vägar tillbaka för dem som önskar och kan. Att
            låsa in människor på livstid och sedan inte erbjuda nycklar tillbaka
            är, herr talman, nog det mest inhumana jag som politiker har upplevt.
            Det sätter det här förslaget stopp på. Här måste alla goda krafter
            samverka. Jag säger till alla dem som orkar och kan och nu vill
            pröva: Välkomna tillbaka.
          </note>
          <note>
            I detta anförande instämde Gunnar Axén, Mikael Cederbratt, Lars-Arne
            Staxäng och Marianne Watz (alla m), Fredrick Federley (c), Ulf
            Nilsson (fp) och Lars Gustafsson (kd).
          </note>
          <note>
            Anf. 21 SIW WITTGREN-AHL (s) replik:
          </note>
          <note>
            Herr talman! Det är positivt att socialförsäkringsministern har
            kommit för att delta i debatten. Men jag blir orolig därför att
            det ibland verkar som att ministern är döv. Jag pratade hela tiden
            i mitt inledningsanförande om hur viktigt det är att finnas med
            i ett socialt sammanhang eller att ha ett arbete att gå till.
            För mig är studier också en typ av arbete och ett socialt sammanhang.
            Början av mitt anförande handlade om det. Då får Cristina Husmark
            Pehrsson lyssna på vad vi säger.
          </note>
          <note>
            Vi yrkar inte avslag på propositionen. Vi vill gå längre. Därför
            blir det lite roligt när ni säger att vi kommer att riva upp beslutet.
            Vi har hela tiden sagt att vi vill ha en socialförsäkringsutredning
            där det kan bli breda politiska uppgörelser. Ni får inte fram
            denna socialförsäkringsutredning. Det som är ännu mer beklämmande
            är att vår statsminister lovade detta när han tillträdde för två
            år sedan. Vi har ännu inte sett några direktiv, och vi har ännu
            inte fått lov att delta, vilket skulle göra alla som lyssnar på
            debatten mer trygga i vilka system som ska gälla framöver.
          </note>
          <note>
            Det är viktigt att tala om för alla som inte har en permanent
            sjukersättning att det blir lättare för Försäkringskassan att
            dra in den om man gör som Kalle eller, som ministern sade här,
            om man läser några timmar. För dem som har en tidsbestämd sjukersättning
            blir det enklare.
          </note>
          <note>
            Jag tycker på ett sätt att det är bra att socialförsäkringsministern
            har en sådan tillit till våra myndigheter och alla tjänstemän.
            Den delas tyvärr inte av Centerpartiet och Fredrick Federley,
            för han inser att det kan bli problem för myndigheterna att tolka
            reglerna. Det är därför vi vill ha en utvärdering och en uppföljning.
          </note>
          <note type="speaker">
            Anf. 22 Statsrådet CRISTINA HUSMARK PEHRSSON (m) replik:
          </note>
          <note>
            Herr talman! De här reglerna är inte krångligare för någon. Det
            handlar att anmäla när man har en inkomst. Det är precis som man
            gör med bostadstillägget, och jag tror inte att Socialdemokraterna
            har velat ändra den regeln. Man ringer och anmäler när man har
            en ändrad arbetsinkomst. Konstigare är det inte.
          </note>
          <note>
            Ingen skulle bli gladare än jag, Siw Wittgren-Ahl, om Försäkringskassan
            blir nedringd av människor som nu vill arbeta. Då lovar jag att
            se till att Försäkringskassan får resurser för att kunna klara
            detta. Om arbetsbelastningen blir så oerhörd av alla människor
            som nu vill tala om att de börjar arbeta och tjäna pengar skulle
            det vara en framgångssaga, som jag hoppas att Siw Wittgren-Ahl
            också kunde applådera.
          </note>
          <note>
            Det är bara om man arbetar för inkomst som man ska anmäla till
            Försäkringskassan, inte om man studerar och inte om man arbetar
            ideellt.
          </note>
          <note>
            Jag skulle vilja fråga Siw Wittgren-Ahl: Om ni vill gå längre,
            varför gjorde ni ingenting under tolv år?
          </note>
          <note>
            Anf. 23 SIW WITTGREN-AHL (s) replik:
          </note>
          <note>
            Herr talman! Jag tycker att det är en lustig fråga. Det var ju
            faktiskt vi som föreslog att det skulle tillsättas en socialförsäkringsutredning,
            och det är därför vi tar upp det. Ni har inte kommit till skott.
            Vi förlorade valet så vi kunde inte tillsätta den, men det var
            vi som såg till att vi skulle komma överens.
          </note>
          <note>
            För oss socialdemokrater är det viktigt med ett politiskt hantverk.
            Men jag har sällan sett så oskickliga politiker som den moderatledda
            regeringen och de moderatledda riksdagsledamöterna. Inte någon
            gång har man en dialog mellan partierna, utan man gör precis som
            regeringen har sagt. Det är därför ni i dag inte vill ta någon
            replik på ledamöterna från era stödpartier. Inte någon gång finns
            det en vilja till överenskommelse. Det viktigaste för oss är att
            ha individer och att man känner en trygghet i sin försäkring.
          </note>
          <note>
            Jag vill bara fråga, eftersom Cristina Husmark Pehrsson säger
            att det är så tryggt: Vad säger ni till de 52 000 människor som
            inte kommer att ha en sjukförsäkring? Vi kommer ju att ha folk
            i Sverige i nutid som inte har en sjukförsäkring inom ett och
            ett halvt år. Det är skamligt. Det är sådana saker som vi vill
            undvika.
          </note>
          <note>
            Socialförsäkringarna handlar också om solidaritet, men jag undrar
            om ni kan garantera människor den solidariteten. Vad gör ni nu
            med alla de människor som inte kommer att ha en sjukförsäkring
            i Sverige 2010?
          </note>
          <note type="speaker">
            Anf. 24 Statsrådet CRISTINA HUSMARK PEHRSSON (m) replik:
          </note>
          <note>
            Herr talman! Jag diskuterar 435 000 personers framtida möjligheter.
            Siw Wittgren-Ahl har ingenting att säga i denna debatt utan börjar
            prata om en rehabiliteringskedja.
          </note>
          <note>
            Jag vill bara klart säga att vi har sagt att vi återkommer i
            höst med förslag om en jobb- och utvecklingsgaranti där de grupper
            som efter två och ett halvt år fortfarande är sjuka ska få individuell
            hjälp, stöd och statlig ersättning. Då tror jag att vi kan diskutera
            det som vi ska diskutera i dag.
          </note>
          <note>
            Siw Wittgren-Ahl säger att vi ska visa solidaritet. Vad visade
            ni för solidaritet med 140 personer om dagen som förtidspensionerades?
            Vad visade ni för solidaritet med 435 000 personer som i dag har
            permanent utanförskap? Vad visade ni för solidaritet med 30 000
            ungdomar med aktivitetsersättning? Vad visade ni för solidaritet
            med 85 000 personer som har tidsbegränsad förtidspension? Varför
            har ni inte gjort någonting?
          </note>
          <note>
            Jag kan instämma i den utredning som ni själva tillsatte, Socialförsäkringsutredningen,
            där det står så här:
          </note>
          <note>
            Vad det i praktiken handlar om är att ersätta det hyckleri som
            i dag råder med en klar och tydlig ordning där de som är ansvariga
            kan stå upp för vad som gäller. Ingen av dagens många regler har
            lyckats hindra att hundratusentals människor har tillåtits lämna
            arbetslivet för gott utan att det förefaller ha gjorts någon egentlig
            prövning av deras arbetsförmåga.
          </note>
          <note>
            Det står i den utredning som ni själva har tillsatt. Lär av den,
            Siw Wittgren-Ahl!
          </note>
          <note type="speaker">
            Anf. 25 GUNVOR G ERICSON (mp) replik:
          </note>
          <note>
            Herr talman! Jag begärde ordet när Cristina Husmark Pehrsson
            sade att hon inte hörde oss säga någonting om att det här var
            positivt. Jag upprepar därför vad jag började mitt inledningsanförande
            med: Att se alla människors förmåga och ta vara på den kreativitet
            som finns hos varje människa borde vara utgångspunkten för socialförsäkringspolitiken.
          </note>
          <note>
            Det sade jag. Och det här förslaget innebär att de som har en
            permanent förtidspension får större möjligheter att komma tillbaka
            till arbetslivet. Jag sade också att det är bra.
          </note>
          <note>
            Men det finns också problem. Att vi då lyfter fram några av de
            problem som vi ser i det här förslaget och kräver att det ska
            göras en utvärdering betyder inte att vi inte står bakom förslaget.
            Vi yrkar faktiskt bifall till den här propositionen. Att vi sedan
            vill gå ett steg längre och göra det tydligt i vissa delar är
            ett ansvarstagande.
          </note>
          <note>
            Det är sant att det här gäller dem som har permanent förtidspension
            enligt de gamla reglerna. Men för dem som har tidsbegränsad förtidspension
            gäller andra regler. Vi har som utgångspunkt i vår politik att
            värna om alla grupper. Det kan innebära försämringar för den här
            gruppen, eftersom man nu ändrar vokabulären i bedömningen från
            väsentligt förbättrad arbetsförmåga till förbättrad arbetsförmåga.
            Det är en skillnad eller hur, Cristina Husmark Pehrsson?
          </note>
          <note type="speaker">
            Anf. 26 Statsrådet CRISTINA HUSMARK PEHRSSON (m) replik:
          </note>
          <note>
            Herr talman! Vad jag sade var att jag hörde alldeles för lite
            om att man kunde studera och arbeta ideellt. Det som nämndes var
            arbete. Jag menar att många i dessa grupper inte kommer att orka
            gå ut och arbeta och kanske inte hittar en arbetsgivare.
          </note>
          <note>
            Då kan jag fråga Gunvor G Ericson: Varför gör ni ingenting för
            att stimulera arbetsgivare att vilja anställa? Varför säger ni
            nej till att arbetsgivarna ska slippa sjuklön? Varför säger ni
            nej till det dubbla jobbskatteavdraget?
          </note>
          <note>
            Varför säger ni nej till medfinansiering? När regeringen tog
            bort medfinansieringen fick vi ett positivt pressmeddelande från
            Sveriges Kommuner och Landsting där de tackade oss för att vi
            nu tog bort risken för A- och B-lag.
          </note>
          <note>
            Ni gör ju ingenting för att stimulera arbetsgivare att vilja
            anställa. Det behövs dessutom.
          </note>
          <note>
            Vad jag säger är att ni är eniga, men ni fortsätter att kalla
            detta tillfälligt försök. Det är det jag vänder mig mot.
          </note>
          <note>
            Säg till alla som nu lyssnar: Det är inget tillfälligt försök.
            Vi ställer upp på regeringens förslag om att vi aldrig ska ompröva
            er rätt att få er sjukersättning oavsett hur mycket ni jobbar,
            oavsett hur mycket ni studerar, oavsett hur mycket ni jobbar ideellt.
            Sedan kan ni titta på detaljer och justeringar. Men säg att det
            inte är ett tillfälligt försök! Säg att det är permanent, och
            att det i så fall kan komma att justeras till det positiva!
          </note>
          <note>
            När det gäller personer som har tidsbegränsad sjukersättning
            får de i dag bara arbetspröva i tre månader. Vi ger dem men också
            unga med aktivitetsersättning möjlighet att arbetsträna i tolv
            månader, med en del av ersättningen och med lön. Detta är ett
            förslag som jag är väldigt glad över att vi har arbetat fram,
            tillsammans med bland annat Fontänhusen. De har svårt att hitta
            arbetsträning på bara tre månader.
          </note>
          <note type="speaker">
            Anf. 27 GUNVOR G ERICSON (mp) replik:
          </note>
          <note>
            Herr talman! Jag har också varit på Fontänhusen och diskuterat
            med personer där. Jag tycker att det är bra att de får möjlighet
            att börja arbeta.
          </note>
          <note>
            Men Cristina Husmark Pehrsson svarade inte på min fråga om skillnaden
            i bedömningen mellan väsentligt förbättrad arbetsförmåga och förbättrad.
            Det är en distinktionsskillnad där som gör att det framöver blir
            en hårdare bedömning. Nu handlar bedömningen om förbättrad arbetsförmåga
            i stället för om väsentligt förbättrad.
          </note>
          <note>
            När det gäller Miljöpartiets politik kan jag tala om för Cristina
            Husmark Pehrsson att vi i vårt budgetförslag har en sänkning av
            arbetsgivaravgifterna för småföretagare med 10 miljarder. Vi vill
            alltså sänka för att skapa fler jobb i små och medelstora företag.
            Det är en politik som vi står för.
          </note>
          <note>
            Vi har sagt att vi står bakom de två första stegen i jobbskatteavdraget,
            som gäller inkomstskatter, men att det också är rimligt att se
            över skattesystemet i dess helhet i stället för att plottra hit
            och dit. Vi har krävt en utredning av skattesystemet. Det är inte
            rimligt att det är olika skatt för den som är pensionär och för
            den som har arbete, och där skapar ni ännu större skillnader med
            ert förlängda jobbskatteavdrag. Vi tycker också att det är rimligt
            att människor som tjänar mer än 30 000 betalar statlig skatt.
          </note>
          <note>
            I mitt tidigare replikskifte med Gunnar Axén tydliggjorde jag
            noga vad som faktiskt står i motionen: Vi tar ansvar för att utvärdera,
            följa upp och förbättra om det behövs. Det är utgångspunkten för
            vårt krav om utvärdering, och det tycker jag är ett rimligt krav
            som ni också borde ställa upp på.
          </note>
          <note type="speaker">
            Anf. 28 Statsrådet CRISTINA HUSMARK PEHRSSON (m) replik:
          </note>
          <note>
            Herr talman! Jag får inget svar jag hoppas att jag får det av
            Vänsterpartiet sedan på om ni tar tillbaka talet om tillfälligt
            försök. Men jag får acceptera det.
          </note>
          <note>
            Helt plötsligt börjar Gunvor G Ericson prata om pensionärer.
            Det kan vi också göra, och dem kommer vi säkert att få många diskussioner
            om. Till exempel skulle jag gärna ha tagit upp att äldre över
            65 har dubbelt jobbskatteavdrag till skillnad från dem som är
            yngre, om nu Gunvor G Ericson hade velat diskutera det. Men jag
            fordrar inget svar om er syn på detta nu, utan den diskussionen
            får vi ta sedan.
          </note>
          <note>
            Gunvor G Ericson pratar ofta om Socialförsäkringsutredningen.
            Vad ska vi då säga till alla de människor som är sjuka och inte
            får hjälp eller rehabilitering, till de 435 000 personerna med
            förtidspension? Jag talade om några som nu kan få börja arbeta,
            och Lars Gustafsson nämnde också någon. Till dem verkar Gunvor
            G Ericson vilja säga: Nej, jag är ledsen, men det viktiga är att
            vi politiker kommer överens, så nu gömmer vi det här i en utredning
            som kan ta fyra eller fem år men håll ut, för om fem år kanske
            du kan få börja arbeta eller studera!
          </note>
          <note>
            Jag tycker att vi är skyldiga de här människorna att agera nu.
            Jag kan inte gömma den här viktiga frågan i en utredning.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 13.51 på förslag av förste vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            8 § Frågestund
          </note>
          <note type="speaker">
            Anf. 29 ANDRE VICE TALMANNEN:
          </note>
          <note>
            Vi övergår nu till veckans frågestund. Jag ber att få hälsa statsråden
            välkomna.
          </note>
          <note>
            Det finansiella läget på fastighetsmarknaden
          </note>
          <note type="speaker">
            Anf. 30 SVEN-ERIK ÖSTERBERG (s):
          </note>
          <note>
            Fru talman! Jag ska rikta min fråga till finansmarknadsminister
            Mats Odell. Vi har konstaterat att det under två år, 2006 och
            2007, gjordes fastighetsaffärer i Sverige till ett värde av ca
            400 miljarder kronor. Det är delvis okänt till vilken belåningsgrad
            affärerna genomfördes. Men vi vet att många affärer gjordes med
            belåning upp till 100 procent, bland annat med isländska och norska
            bolag.
          </note>
          <note>
            Nu är det stiltje på marknaden, och inga storaffärer har genomförts
            på en tid. Vi har sett att fastighetsbolagen i sina bokslut för
            tredje kvartalet värderar sina tillgångar till samma värde som
            vid årsskiftet. Detta kan man tycka är något optimistiskt med
            tanke på den finansiella oron och krisen och rådande lågkonjunktur.
            Vi har även sett att Riksbanken i sin senaste stabilitetsrapport
            som publicerades i juni anger att risken för prisnedgångar på
            marknaden för kommersiella fastigheter är stor.
          </note>
          <note>
            Jag skulle vilja ha finansmarknadsministerns bedömning av hur
            tillståndet i den svenska fastighetsbranschen är.
          </note>
          <note type="speaker">
            Anf. 31 Statsrådet MATS ODELL (kd):
          </note>
          <note>
            Fru talman! Det är en svår fråga som Sven-Erik Österberg riktar
            till mig. Jag kan inte göra någon annan bedömning än den som våra
            myndigheter gör. Regeringen gör inga prognoser över fastighetsbranschens
            utveckling.
          </note>
          <note>
            Jag läste Konjunkturinstitutets prognos. Där skriver man att
            man inte tror på något stort ras när det gäller fastighetsvärden.
            Man tror på en nedgång på ca 10 procent.
          </note>
          <note>
            Den fråga som Sven-Erik Österberg tar upp är egentligen en fråga
            för styrelserna i dessa företag och för deras revisorer och naturligtvis
            för de banker som har lånat ut pengar. Jag förutsätter att dessa
            parter tar sitt ansvar och ser till att det finns tillräckliga
            säkerheter.
          </note>
          <note type="speaker">
            Anf. 32 SVEN-ERIK ÖSTERBERG (s):
          </note>
          <note>
            Fru talman! Mot bakgrund av, som jag sade inledningsvis, att
            vi vet att flera av affärerna har gjorts med nästan 100-procentig
            belåning, bland annat med isländska bolag, och med tanke på den
            rapport som Riksbanken faktiskt gav ut i juni där man flaggade
            för att det kunde bli större prisnedgångar på marknaden och med
            tanke på att fastighetsbolagen faktiskt har samma värden i sina
            bokslut tredje kvartalet som de hade vid årsskiftet skulle jag
            med anledning av krisen vilja förnya och identifiera min fråga
            djupare.
          </note>
          <note>
            Gör regeringen någon speciell insats för att bevaka detta extra
            noga? Eftersom vi har erfarenhet av fastighetskriser tidigare
            i början av 1990-talet och vet vilka följder de får är det viktigt
            att ha en hög beredskap. Hur ser finansmarknadsministern på detta?
          </note>
          <note type="speaker">
            Anf. 33 Statsrådet MATS ODELL (kd):
          </note>
          <note>
            Fru talman! Man kan absolut inte jämföra dagens situation med
            den som gällde i början av 1990-talet. Under slutet av 1980-talet
            hade vi en situation i Sverige med en otrolig spekulationsekonomi
            som blåste upp bubblor på både fastighetsmarknaden och marknaden
            för värdepapper. Den byggde på att vi hela tiden hade en inflation.
          </note>
          <note>
            Fastighetsmarknaden på den tiden karakteriserades av väldigt
            låga direktavkastningar. I stället var det en värdestegring som
            hela tiden drev marknaden. När den upphörde kom den kris som innebar
            att man hade ett fall på i genomsnitt 50 procent på fastighetsvärdena.
          </note>
          <note>
            Nu har vi en sund fastighetsmarknad såtillvida att man utgår
            från en direktavkastning. Det som vi nu ser är något sjunkande
            genomsnittliga priser beroende på att man nu kräver en högre direktavkastning.
            Så det är egentligen en sund utveckling som vi ser, och min bedömning
            är att de svenska fastighetsbolagen är sunda och stabila och kommer
            att klara detta.
          </note>
          <note>
            Gränshinder mellan de nordiska länderna
          </note>
          <note type="speaker">
            Anf. 34 ANITA BRODÉN (fp):
          </note>
          <note>
            Fru talman! Med anledning av att Nordiska rådet i går avslutade
            sin 60:e session vill jag börja med att uttrycka min uppskattning
            till ministerrådet och alldeles speciellt till samordningsminister
            Cristina Husmark Pehrsson som har stått i spetsen för detta arbete
            som ordförande.
          </note>
          <note>
            Jag vill speciellt lyfta fram de förslag som nu antogs och som
            var ministerrådets förslag vad gäller klimat, energi, miljö och
            hållbarhet men också klimatvänliga transporter och samarbete på
            områden som fiske, jord, skog och livsmedel. Jag tycker att ministern
            har arbetat otroligt engagerat under denna tid.
          </note>
          <note>
            Men på dagens DN Debatt kan vi läsa om gränshinder. Där står
            det ganska tydligt att det fortfarande är svårt för människor
            att flytta till, att arbeta i och att få samma sociala möjligheter
            i de olika nordiska länderna.
          </note>
          <note>
            Därför vill jag ställa följande fråga till Cristina Husmark Pehrsson:
            Hur kommer regeringen att nu arbeta vidare för att riva de gränshinder
            som försvårar för människor?
          </note>
          <note type="speaker">
            Anf. 35 Statsrådet CRISTINA HUSMARK PEHRSSON (m):
          </note>
          <note>
            Fru talman! Jag tackar för frågan. Det är fantastiskt att få
            närvara när Nordens parlamentariker och ministrar sammanstrålar.
            Då ser vi vilken kraft som Norden har. Det tyckte jag var något
            som genomsyrade hela mötet i Helsingfors när vi alla samlades
            under rubrikerna: Globalisering, Konkurrens, Norden en stark tillväxt
            i Europa. Allt arbete och budgeten fokuseras på detta.
          </note>
          <note>
            Frågan om gränshinder är viktig i detta arbete. Om vi ska möjliggöra
            att Norden blir denna kraftfulla region handlar det mycket om
            gränshinder.
          </note>
          <note>
            I år har vi tagit bort åtta gränshinder, och vi har öppnat en
            socialförsäkringsportal. Ole Norrback talar i artikeln på DN Debatt
            i dag, som frågeställaren tog upp, om vikten av att inte bara
            riva gränshinder utan att också se till att det inte uppkommer
            nya.
          </note>
          <note type="speaker">
            Anf. 36 ANITA BRODÉN (fp):
          </note>
          <note>
            Fru talman! Jag tackar för svaret. Precis som Cristina Husmark
            Pehrsson säger står det i artikeln att det gäller att det inte
            blir nya gränshinder.
          </note>
          <note>
            Det är klart att det är oacceptabelt att sopbilar i Haparanda
            tvingas köra långa vägar i stället för att kunna åka direkt till
            Torneå.
          </note>
          <note>
            Det skulle vara mycket värdefullt om vi kunde få höra några konkreta
            exempel på gränshinder som har tagits bort. Jag tror att många
            av oss skulle uppskatta att få höra ett eller ett par konkreta
            exempel.
          </note>
          <note type="speaker">
            Anf. 37 Statsrådet CRISTINA HUSMARK PEHRSSON (m):
          </note>
          <note>
            Fru talman! Några exempel gäller samordningsnummer, gränsregional
            statistik, för att över huvud taget komma vidare, a-kassa från
            Danmark om man har deltidsarbete i Sverige och så vidare.
          </note>
          <note>
            För dem som inte vet det är Ole Norrback ambassadör och ordförande
            i Gränshindersforum där det sitter en representant för varje land
            som ska titta just på gränshinder och rapportera direkt till statsministrarna.
          </note>
          <note>
            Jag kan berätta att justitieministrarna i Norden nu har kommit
            överens om en skrivelse som skickas ut till samtliga departement
            om att man inte ska åstadkomma nya hinder. Detta kommer att gå
            ut till alla departement, och vi ska i hela Norden tala om hur
            vi ska se till att vi inte skapar nya hinder.
          </note>
          <note>
            Det finns mycket mer roligt att berätta om detta. Det får jag
            göra en annan gång.
          </note>
          <note>
            Folkhälsoaspekter på förtidspensionering
          </note>
          <note type="speaker">
            Anf. 38 FINN BENGTSSON (m):
          </note>
          <note>
            Fru talman! Jag har en fråga till sjukförsäkringsministern med
            anledning av den pågående debatten om reformen Från sjukersättning
            till arbete.
          </note>
          <note>
            430 000 människor i arbetsför ålder förpassades i socialdemokratiskt
            oförstånd, möjligen av politisk lättja, på grund av oförmåga att
            arbeta till förtidspensionering. Jag skulle också kunna kalla
            denna politik för rå cynism eftersom förtidspensionering är en
            av de allvarligaste hälsoriskerna som man kan utsättas för. Vetenskapliga
            undersökningar visar att en förtidspensionerad person löper sju
            gånger större risk att dö i förtid i förhållande till en person
            i samma ålder som arbetar.
          </note>
          <note>
            Min fråga till statsrådet är därför hur hon ser på denna problematik
            just ur folkhälsoaspekt som ofta glöms bort i debatten.
          </note>
          <note type="speaker">
            Anf. 39 Statsrådet CRISTINA HUSMARK PEHRSSON (m):
          </note>
          <note>
            Fru talman! Riksdagen har precis debatterat propositionen Från
            sjukersättning till arbete . 435 000 personer som har permanent
            förtidspension kan nu få arbeta, studera och engagera sig ideellt
            utan att rätten till sjukersättning över huvud taget förändras.
            Det är otroligt glädjande.
          </note>
          <note>
            Till Finn Bengtsson kan jag säga att jag tycker att det har varit
            om inte rå cynism så i alla fall ett väldigt inhumant handlande,
            agerande, när man har låtit så många människor gå ut i förtidspension.
            Jag har också väldigt många bevis för att man mår dåligt av isolering
            och utanförskap.
          </note>
          <note type="speaker">
            Anf. 40 FINN BENGTSSON (m):
          </note>
          <note>
            Fru talman! Först vill jag tacka statsrådet för svaret.
          </note>
          <note>
            Ja, sju gånger större överdödlighet är en stor problematik. Det
            är ett folkhälsomedicinskt problem av allra största dignitet.
            Därför förundrar det mig att Socialdemokraterna bidrog till att
            140 personer varje dag försattes i hälsovådlig förtidspensionering
            och att man inte hade någon konkret politik för det här. Dessutom
            visade siffror att knappt 1 procent under sin livstid kom tillbaka
            i arbete. Att man var försatt i förtidspensionering gjorde att
            tillståndet var ännu mer hälsovådligt och allvarligt.
          </note>
          <note>
            Jag misstror inte Socialdemokraterna för att medvetet vilja detta
            men undrar ändå eftersom man när man följer debatten från talarstolen
            får höra att alliansregeringen och vi som backar upp dess majoritet
            här i kammaren har en förfärlig människosyn.
          </note>
          <note>
            Kan statsrådet möjligtvis säga något om hur hon ser på hur människosynen
            kan diskuteras utifrån detta med att faktiskt vilja föra människor
            från ett ohälsosamt förtidspensionerande in i ett hälsosamt arbetande?
          </note>
          <note type="speaker">
            Anf. 41 Statsrådet CRISTINA HUSMARK PEHRSSON (m):
          </note>
          <note>
            Fru talman! På en punkt vill jag vara väldigt tydlig: Det finns
            väldigt många personer i den här gruppen som behöver sin sjukersättning
            och som har en permanent nedsatt arbetsförmåga. Självklart ska
            de känna sig trygga i att de har sin sjukersättning.
          </note>
          <note>
            Men det finns också väldigt många som behöver och vill komma
            tillbaka i arbete och som känner en oro och en ängslan. Psykiskt
            lider de mycket av att inte komma tillbaka. Som Finn Bengtsson
            sade är det bara 1 procent av dessa som kommer tillbaka enligt
            Riksrevisionen.
          </note>
          <note>
            Därför har regeringen avsatt 3,4 miljarder kronor till rehabilitering,
            förstärkta insatser och till satsningar inom sjukvården i kösammanhang.
            Dessutom gäller det en sjukvårdsmiljard och så vidare detta för
            att på punkt efter punkt hjälpa de här personerna, också de personer
            som i dag är på gränsen till sjukersättning så att de inte hamnar
            där. Vi måste också med kraft hjälpa dem som känner att de orkar
            och kan så att de kan komma tillbaka. Men då handlar det också
            om stimulanser för arbetsgivare så att de vill anställa personer
            i den här gruppen.
          </note>
          <note>
            Vårdnadsbidraget och jämställdheten
          </note>
          <note type="speaker">
            Anf. 42 AMINEH KAKABAVEH (v):
          </note>
          <note>
            Fru talman! Jag skulle vilja fråga integrations- och jämställdhetsministern
            om inte ministern anser att vårdnadsbidraget minskar kvinnors
            möjligheter på arbetsmarknaden och framför allt drabbar de kvinnor
            som har utländsk bakgrund och som är långtidsarbetslösa. Hur ser
            ministern på Sverige som i alla fall säger sig vara ett föregångsland
            när det gäller jämställdhet? Hur garanterar ministern denna så
            väldigt viktiga aspekt när det gäller kvinnors möjligheter på
            arbetsmarknaden?
          </note>
          <note type="speaker">
            Anf. 43 Integrations- och jämställdhetsminister NYAMKO SABUNI
            (fp):
          </note>
          <note>
            Fru talman! Det är ingen hemlighet att vårdnadsbidraget inte
            är en jämställdhetsfråga. Jag försöker gång på gång påpeka att
            det är en valfrihetsfråga.
          </note>
          <note>
            Som jämställdhetsminister skulle jag självklart vara orolig om
            vårdnadsbidraget var utformat så att kvinnor som redan är ute
            på arbetsmarknaden skulle backa och gå tillbaka till hemmet för
            att ta hand om sina barn eller, om det finns ett arbete att få,
            att de inte skulle vilja ha det.
          </note>
          <note>
            De få som har använt sig av vårdnadsbidraget har gjort det på
            precis det sätt som jag som jämställdhetsminister har önskat.
            Man har kunnat förlänga sin semester en bit eller kunnat vänta
            på en förskoleplats. På det sättet hoppas jag att fler kan använda
            vårdnadsbidraget.
          </note>
          <note>
            Det är för tidigt att säga om några kvinnor har fastnat i hemmet.
            Det har inte gjorts någon utvärdering, och det är alldeles för
            tidigt att nu göra en sådan. Vi följer, som sagt, utvecklingen.
            Jag tror inte att 3 000 kronor är det som får kvinnor att lämna
            arbetsmarknaden och vara hemma med barnen.
          </note>
          <note type="speaker">
            Anf. 44 AMINEH KAKABAVEH (v):
          </note>
          <note>
            Fru talman! Min fråga gällde inte bara att man lämnar arbetsmarknaden
            för att för 3 000 kronor i handen, som är fickpengar, vara hemma.
            Frågan är hur vi ska få de kvinnor som har fastnat i hemmet att
            komma ut på arbetsmarknaden.
          </note>
          <note>
            Enligt Södra Sidan, en tidning som man läser i förorten där jag
            bor, har till exempel i Skärholmen och i Hägerstensområdet 35
            kvinnor utnyttjat vårdnadsbidraget. Alla är de kvinnor med invandrarbakgrund.
          </note>
          <note>
            Detta säger väldigt mycket med tanke också på barnens pedagogiska
            och språkliga utveckling. Jämställdhetsperspektivet handlar inte
            bara om kvinnan utan också om barnen.
          </note>
          <note type="speaker">
            Anf. 45 Integrations- och jämställdhetsminister NYAMKO SABUNI
            (fp):
          </note>
          <note>
            Fru talman! Jag håller med Amineh om att barnen behöver förskolan
            för att kunna utvecklas.
          </note>
          <note>
            Återigen: Vårdnadsbidraget är på 3 000 kronor. Det kan inte kombineras
            med några andra ersättningar eller bidrag. Med de pengarna blir
            det väldigt svårt för många att stanna hemma. Jag tror att det
            finns kvinnor som redan utan dem skulle stanna hemma och som antagligen
            kommer att använda sig av de 3 000 kronorna.
          </note>
          <note>
            Det är klart att vi kan tycka att det är fel att någon som ändå
            hade tänkt stanna hemma ska ha ersättning för det. Men från politiskt
            håll bör vi nog också sända signalen att kvinnor, precis som män,
            har rätt att välja den typ av liv som de vill leva. Det här är
            en valfrihetsfråga. Finns det kvinnor som väljer att vara hemma
            i tre år med sina barn ska de kunna få göra det.
          </note>
          <note>
            Jag håller med dig om att förskolan är bra för barnen och hoppas
            att så många som möjligt ser till att barnen går till förskolan.
          </note>
          <note>
            Försäkringskassan och ansökan om fortsatt bostadstillägg
          </note>
          <note type="speaker">
            Anf. 46 LARS LINDÉN (kd):
          </note>
          <note>
            Fru talman! Tant Linnea, 89 år och kraftigt senil sedan många
            år, fick inte sin novemberhyra betald. Det fanns inga pengar på
            kontot, sade man på banken. Det visade sig att Försäkringskassan
            för två år sedan upphörde med att till henne betala ut ett bostadstillägg
            på 3 500 kronor i månaden detta efter 22 års utbetalningar.
          </note>
          <note>
            Successivt tömdes hennes konto på alla pengar. Felet var att
            hon för två år sedan inte förstod att hon skulle ansöka om förlängt
            bostadstillägg. Försäkringskassan verkar inte ta ansvar för att
            undersöka varför en 87-årig kvinna helt plötsligt inte ansökt
            om fortsatt bostadstillägg.
          </note>
          <note>
            Det räcker inte att skicka ett brev till en senil 87-åring som
            saknar anhöriga som kan tyda brevet. Bristfälliga regler hos Försäkringskassan
            ska inte känneteckna den goda äldreomsorg som vi i alliansen vill
            ska fungera i Sverige.
          </note>
          <note>
            Vad avser ministern att göra för att sådant här inte ska hända?
          </note>
          <note type="speaker">
            Anf. 47 Statsrådet CRISTINA HUSMARK PEHRSSON (m):
          </note>
          <note>
            Fru talman! Ja, det är många som under den senaste tiden inte
            i tid har fått sina utbetalningar. Jag har också fått försäkringar
            om att Försäkringskassan har arbetat kolossalt intensivt och satt
            in mycket extraresurser för att det inte ska bli på nämnda sätt.
          </note>
          <note>
            Jag vet också att det när det gäller bostadstillägg för pensionärer
            är många äldre som inte ansöker. Därför har, vet jag, Försäkringskassan
            gått ut med en särskild informationssatsning riktad till alla
            så att man ansöker. Det är nämligen många som inte ansöker fastän
            de har rätt till det.
          </note>
          <note>
            Just det exempel som Lars Lindén här tar upp är naturligtvis
            högst beklagansvärt. Jag kan inte svara för Försäkringskassans
            rutiner i detta fall men kommer att ta upp det som ett exempel
            när jag träffar Försäkringskassan.
          </note>
          <note type="speaker">
            Anf. 48 LARS LINDÉN (kd):
          </note>
          <note>
            Fru talman! På Försäkringskassan säger de att de följer reglerna.
            De menar att det är vi i riksdag och regering som i så fall måste
            ändra reglerna.
          </note>
          <note>
            Det är illa att man ska tjäna i stort sett 80 000 kronor på att
            den här kvinnan under två år inte har fått bostadstillägg. Alla
            hennes tillgångar är nu borta. Det upptäcktes när det inte fanns
            pengar ens till hyran.
          </note>
          <note>
            Detta måste vi göra någonting åt eftersom Försäkringskassan anser
            sig följa reglerna och väntar på besked från oss här.
          </note>
          <note type="speaker">
            Anf. 49 Statsrådet CRISTINA HUSMARK PEHRSSON (m):
          </note>
          <note>
            Fru talman! Naturligtvis uppkommer situationer som kanske inte
            många har tänkt på. Jag tycker att den här situationen är tankeväckande.
            Därför säger jag att jag kommer att ta upp den diskussionen med
            Försäkringskassan. Jag har inte fått några signaler om att detta
            inte fungerar.
          </note>
          <note>
            Jag kan bara säga att Försäkringskassan har detta väldigt tydligt
            i sitt regleringsbrev jag styr med budget, regleringsbrev och
            uppdrag till Försäkringskassan. Men som Lars Lindén vet är Försäkringskassan
            en egen myndighet med styrelse och med fullt eget ansvar. Därför
            har regeringen gett Försäkringskassan mer pengar till administration
            än som begärts för år 2009 över 60 miljoner kronor.
          </note>
          <note>
            Reglerna för uppehållstillstånd för anhöriga
          </note>
          <note type="speaker">
            Anf. 50 BODIL CEBALLOS (mp):
          </note>
          <note>
            Fru talman! Jag vill ställa en fråga till migrationsminister
            Tobias Billström. Som vi alla vet är också Migrationsverket ett
            verk som följer reglerna och som tycker att vi ska ändra reglerna
            om de inte riktigt stämmer med det som från början var tänkt.
          </note>
          <note>
            Jag undrar om det är på gång att ändra lagstiftningen när det
            gäller möjligheten för anhöriga att söka uppehållstillstånd inifrån
            Sverige i stället för att behöva åka till hemlandet. Jag vet att
            även Migrationsverkets generaldirektör håller med mig om att dagens
            situation är beklaglig. Jag tycker att den är absurd.
          </note>
          <note>
            Nu i veckan har vi till exempel skickat tillbaka en ung kille
            som i två månader har suttit i förvar trots att han är gift med
            en svensk tjej och har rätt att få uppehållstillstånd i Sverige.
            Han har alltså i två månader suttit i förvar, och utvisningen
            kostar kanske 100 000 kronor för bara själva resan med eskort
            etcetera. Det första som mannen i fråga sedan kan göra är ju att
            söka uppehållstillstånd och komma tillbaka.
          </note>
          <note>
            Jag skulle alltså vilja fråga migrationsministern om det finns
            några planer på att ändra lagen.
          </note>
          <note type="speaker">
            Anf. 51 Statsrådet TOBIAS BILLSTRÖM (m):
          </note>
          <note>
            Fru talman! Vi har inte fri invandring till Sverige utan en reglerad
            invandring. Huvudregeln i det regelverk som finns säger att ett
            tillstånd ska vara sökt och beviljat innan inresa sker till Sverige.
            Av detta följer just den situation som Bodil Ceballos pekar på.
          </note>
          <note>
            Nu har vi tillsatt en utredning, den så kallade Utvärderingsutredningen,
            som håller på att gå igenom utlänningslagen och titta på de här
            frågorna. Grundfrågan är: Är det praxis som behöver ändras, det
            vill säga att Migrationsverket självt kan ändra den praxis man
            i dag följer, eller är det lagstiftningen som behöver ändras?
          </note>
          <note>
            Detta kommer Utvärderingsutredningen att lämna besked om nästa
            år när den är färdig med slutbetänkandet och överlämnar det till
            regeringen. Då är jag beredd att fortsätta diskussionen.
          </note>
          <note type="speaker">
            Anf. 52 BODIL CEBALLOS (mp):
          </note>
          <note>
            Fru talman! Problemet är att det finns undantagsregler, men enligt
            Migrationsverkets generaldirektör omfattas inte före detta asylsökande
            av de reglerna. Det finns alltså en möjlighet redan i dag att
            söka inifrån landet.
          </note>
          <note>
            Jag har ställt frågan till riksdagens utredningstjänst varför
            inte före detta asylsökande omfattas av undantagsreglerna. Jag
            har fått till svar att det inte finns någonting i vare sig lagstiftning,
            förarbeten eller praxis som säger att de inte skulle omfattas
            av undantagsreglerna.
          </note>
          <note>
            Jag vill peka på att vi också har oerhört stora kostnader. Förutom
            det lidande det innebär för de drabbade familjerna är det oerhört
            stora kostnader för svenska staten att ha människor i förvar ibland
            upp till ett år för att sedan skicka ut dem.
          </note>
          <note>
            Det kostar väldigt mycket. Är migrationsministern verkligen beredd
            att ta den kostnaden också framöver?
          </note>
          <note type="speaker">
            Anf. 53 Statsrådet TOBIAS BILLSTRÖM (m):
          </note>
          <note>
            Fru talman! Jag har i åtskilliga intervjuer sagt att jag tycker
            att det är angeläget att undvika orimligheter av den typ som Bodil
            Ceballos lyfter fram. Jag återvänder på nytt till grundfrågan:
            Handlar det om praxis, som Migrationsverket såsom självständig
            myndighet väljer att uttolka den lagstiftning som finns, eller
            handlar det om lagstiftning som behöver förändras?
          </note>
          <note>
            Denna sak måste utredas i botten innan vi kan få ett klart svar.
            Migrationsverket följer och fortsätter uppenbarligen att följa
            den praxis som man har etablerat. Vill vi åstadkomma någonting
            annat måste vi i så fall fatta ett beslut i denna kammare om att
            ändra lagstiftningen.
          </note>
          <note>
            Ska vi göra det måste vi först ha en utredning på bordet som
            klargör vad som egentligen gäller. Utvärderingsutredningen som
            nu sitter måste få en chans att titta på den frågan innan regeringen
            återvänder till kammaren med ett förslag om eventuella lagändringar.
            Det utgår jag från att Bodil Ceballos också tycker. Det är mitt
            svar.
          </note>
          <note>
            Vildsvinsbeståndet
          </note>
          <note type="speaker">
            Anf. 54 PER LODENIUS (c):
          </note>
          <note>
            Fru talman! Jag vill ställa en fråga till jordbruksminister Eskil
            Erlandsson.
          </note>
          <note>
            Antalet vildsvin i Sverige ökar kraftigt. Lantbrukare och skogsbrukare
            drabbas av vildsvinens härjningar i skog och mark. Det är inte
            bara materiella värden som drabbas utan även exempelvis friluftslivet
            störs av ökningen.
          </note>
          <note>
            Vildsvin är inte heller längre ett problem bara för de södra
            delarna av Sverige. I mina hemtrakter i Roslagen vid Norrtälje
            ställer också vildsvinen till med förödelser.
          </note>
          <note>
            Jag vill höra av ministern: Hur ser du att man kan komma till
            rätta med problemen?
          </note>
          <note type="speaker">
            Anf. 55 Jordbruksminister ESKIL ERLANDSSON (c):
          </note>
          <note>
            Fru talman! Riksdagen har bestämt att vildsvinen ska vara en
            del av den svenska faunan och vi ska ha dem i vår natur. Nu har
            de ökat i antal. Det innebär i sin tur att de ställer till med
            problem i trädgårdar och för jordbruket men också på offentliga
            platser som parker, kyrkogårdar och liknande.
          </note>
          <note>
            Av det skälet har vi bett ett antal myndigheter att komma med
            förslag till vad som är möjligt att göra. De förslagen behandlas
            just nu i Regeringskansliet i avsikt att vi ska kunna lägga fram
            eventuella förslag för riksdagsbehandling mot slutet av detta
            år.
          </note>
          <note type="speaker">
            Anf. 56 PER LODENIUS (c):
          </note>
          <note>
            Fru talman! Tack för svaret, jordbruksministern. Det ökade antalet
            vildsvin skapar också exempelvis trafikproblem med ett ökat antal
            olyckor och så vidare. Kan jordbruksministern se att man kan börja
            använda otraditionella metoder, exempelvis fällor eller andra
            saker, och inte enbart jakt med gevär?
          </note>
          <note type="speaker">
            Anf. 57 Jordbruksminister ESKIL ERLANDSSON (c):
          </note>
          <note>
            Fru talman! Bland de förslag som vi har fått del av från de myndigheter
            som vi har begärt in svar från finns förslag om att ytterligare
            öka användningen av fällor. Samtidigt vill jag i den delen poängtera
            att det redan finns en godkänd fälla som är tillåten att använda.
            Det finns förslag om att använda belysning alla dygnets timmar
            när sådant behövs för att kunna jaga viltet. Detta är exempel
            på några av de förslag som vi just nu bearbetar på departementet
            och i Regeringskansliet.
          </note>
          <note>
            Giftrester i livsmedel
          </note>
          <note type="speaker">
            Anf. 58 CARINA OHLSSON (s):
          </note>
          <note>
            Fru talman! Helt naturligt är det som nu debatteras här i kammaren
            och i medierna den finansiella krisen och ökningen i antalet varsel.
            Men det finns andra larmrapporter som också når medierna. Det
            gäller gifter i de varor vi använder. Det gäller allt från kläder,
            leksaker, elektroniska maskiner och apparater till de livsmedel
            vi äter. Det handlar inte enbart om gifter, utan det kan också
            vara bakterieangrepp och annat. Vi talar i dag om salmonella i
            grönsaker. För några dagar sedan var det fråga om bekämpningsmedelsrester
            i vin.
          </note>
          <note>
            Jag undrar hur Eskil Erlandsson ser på detta. Livsmedelsverket
            tog ganska lätt på frågan om bekämpningsmedelsrester i vin fastän
            man vet att det är cancerogena ämnen, hormonstörande och reproduktionsstörande.
          </note>
          <note>
            Jag skulle vilja höra jordbruksministerns ståndpunkt i frågan.
          </note>
          <note type="speaker">
            Anf. 59 Jordbruksminister ESKIL ERLANDSSON (c):
          </note>
          <note>
            Fru talman! Jag har två principiella ståndpunkter att delge Carina
            Ohlsson i det här sammanhanget. Den första är att alla livsmedel
            ska vara sunda och säkra. Är de dessutom goda förstärker det bara
            nyttan av att äta.
          </note>
          <note>
            Den andra är att därest man meddelar konsumenten att produkten
            som marknadsförs innehåller någonting, eller till exempel är ekologiskt
            framställd, ska den märkningen vara korrekt och ingenting annat.
          </note>
          <note>
            Tyvärr förekommer det fusk på det området. Det är oacceptabelt.
            Det missleder oss konsumenter som vill ha möjlighet att välja
            eller välja bort.
          </note>
          <note type="speaker">
            Anf. 60 CARINA OHLSSON (s):
          </note>
          <note>
            Fru talman! Om vi går till just vindruvsodlingen vet vi att det
            där används väldigt mycket bekämpningsmedel. All produktion går
            inte till vin. Vin är det viktigaste. Det ska inte heller innehålla
            bekämpningsmedelsrester.
          </note>
          <note>
            Nu kommer EU antagligen att genomföra ett stort skolfruktsprogram.
            Alla gränsvärden är inte satta utifrån barnens bästa. Hur jobbar
            jordbruksministern med den frågan så att inte bordsdruvorna, som
            också kan innehålla bekämpningsmedelsrester, tilldelas barnen
            gratis i våra skolor i EU och Europa?
          </note>
          <note type="speaker">
            Anf. 61 Jordbruksminister ESKIL ERLANDSSON (c):
          </note>
          <note>
            Fru talman! De saker som tas upp i frågeställningen är under
            behandling i alla delar av Europa på flera sätt. Ett av de sätt
            som de här frågorna är under behandling på är att alla livsmedelsmyndigheter
            i respektive medlemsstat i unionen hjälper den europeiska livsmedelsbyrån
            med upplysningar om rön som man gör när man undersöker livsmedel.
            Det gör man i alla de olika medlemsstater vi har i unionen.
          </note>
          <note>
            Därest det framkommer någonting i någon del av unionen som inte
            är som det ska vara meddelas det omedelbart genom den europeiska
            livsmedelsbyrån alla andra medlemsstater. Jag tycker att vi har
            kommit en bra bit på vägen att garantera den sundhet och säkerhet
            som vi ska ha när vi talar om mat.
          </note>
          <note>
            Lagen om åldersdiskriminering
          </note>
          <note type="speaker">
            Anf. 62 CURT LINDEROTH (m):
          </note>
          <note>
            Fru talman! Jag önskar ställa en fråga till statsrådet Sabuni
            angående ett nytt EU-direktiv av den 2 juli i år mot diskriminering
            på grund av ålder.
          </note>
          <note>
            Vi får från den 1 januari 2009 äntligen en lag mot diskriminering
            i arbetslivet på grund av ålder.
          </note>
          <note>
            Enligt EU:s direktiv skulle den ha trätt i kraft 2003, men föregående
            regering förhalade den till över valet 2006. Nu är framför allt
            äldre människor förvånade och besvikna över att den nya lagen
            förbjuder könsdiskriminerande uttryck och diskriminering på grund
            av etnisk tillhörighet, religion, funktionshinder, sexuell läggning
            samt till sist ålder, men bara i arbetslivet.
          </note>
          <note>
            Min fråga till statsrådet är då: Kan våra äldre och yngre medborgare
            räkna med en fullständig diskrimineringslag denna gång, eller
            blir det några inskränkningar? Och kommer den relativt snart?
          </note>
          <note type="speaker">
            Anf. 63 Integrations- och jämställdhetsminister NYAMKO SABUNI
            (fp):
          </note>
          <note>
            Fru talman! Under arbetets gång inom kommissionen har vi förordat
            ett brett diskrimineringsdirektiv. Det är det som vi har fått,
            och det välkomnar vi.
          </note>
          <note>
            Att diskriminering på grund av ålder inte gäller på samtliga
            områden i samhället beror helt enkelt på att det inte fanns underlag
            för det. Det underlag som fanns från Diskrimineringskommittén
            handlade just om diskriminering på grund av ålder på arbetsmarknaden.
            Men när detta nya direktiv så småningom antas för det är ännu
            inte antaget, och jag tror inte att det hinner antas under fransmännens
            ordförandeskap är det tänkt att vi ska bereda frågan i vanlig
            ordning. Därefter återkommer vi med en proposition till riksdagen,
            som jag hoppas att riksdagen ska rösta igenom. Då kommer vi att
            kunna skydda mot diskriminering på grund av ålder också på andra
            samhällsområden.
          </note>
          <note type="speaker">
            Anf. 64 CURT LINDEROTH (m):
          </note>
          <note>
            Fru talman! Det låter betryggande. Då hoppas jag att statsrådet
            påskyndar den här frågan så mycket som möjligt, så att det inte
            behöver ta sex år, som det gjorde med den andra lagen. Det är
            i alla fall 1,6 miljoner pensionärer i vårt land och ca 1 miljon
            ungdomar som i båda fallen är intresserade av en lag mot diskriminering
            på grund av ålder.
          </note>
          <note>
            Jag får väl bara hoppas att Sverige nästa höst, under sin ordförandetid,
            kan sätta en fjäder i hatten för sitt arbete som ordförandeland.
          </note>
          <note type="speaker">
            Anf. 65 Integrations- och jämställdhetsminister NYAMKO SABUNI
            (fp):
          </note>
          <note>
            Fru talman! Det är sannolikt att det blir vårt ordförandeskap
            som får anta direktivet, därför att Tjeckien inte har visat något
            större intresse av att jobba med frågan, vilket betyder att vi
            missar ett halvår. Men sex år ska det inte behöva ta.
          </note>
          <note>
            Oavsett vilka orsaker som låg bakom den långa tiden för det förra
            direktivet, handlade det om att det var många fler frågor som
            skulle hanteras. Hela diskrimineringslagen skulle gås igenom.
            Den här gången är det ett mindre direktiv, så det ska inte behöva
            ta så lång tid. Men vi missar, som sagt, ett helt år genom att
            vi inte kan anta direktivet under fransmännens ordförandeskap.
          </note>
          <note>
            Nordiskt skydd för arbetstagare vid konkurs
          </note>
          <note type="speaker">
            Anf. 66 SYLVIA LINDGREN (s):
          </note>
          <note>
            Fru talman! Min fråga går till statsrådet Odell.
          </note>
          <note>
            Vi vet att läget på arbetsmarknaden är minst sagt skakigt. Varslen
            om uppsägningar duggar tätt. De ökar inte bara dag för dag utan
            också timme för timme. Inte nog med det, utan vi ser också att
            antalet konkurser ökar dramatiskt.
          </note>
          <note>
            I går fick vi ta del av flygbolaget Sterlings konkurs, som strandsatte
            ca 10 000 resenärer, och det är ju beklagligt. Men det är inte
            bara resenärerna som drabbas utan också och inte minst personalen.
            Sterlings besked om konkurs kom också dagen före löneutbetalningarna
            till personalen.
          </note>
          <note>
            Min fråga till Mats Odell är: Vilken beredskap och vilka åtgärder
            har regeringen för att skydda arbetstagarkollektivet när bolaget
            är danskt men många anställda bor i Sverige?
          </note>
          <note type="speaker">
            Anf. 67 Statsrådet MATS ODELL (kd):
          </note>
          <note>
            Fru talman! I går kom Konjunkturinstitutet med sin senaste prognos.
            Vi befinner oss för närvarande i den kanske allvarligaste ekonomiska
            situationen på två tre decennier.
          </note>
          <note>
            Sverige är ett land som står starkt på många sätt. Men vi är
            på inget sätt opåverkade av detta. Island, som också är det land
            som härbärgerar ägarna till det bolag som nu har gått i konkurs,
            har ju drabbats på ett helt annat sätt. De har en banksektor som
            är nio gånger landets bruttonationalprodukt.
          </note>
          <note>
            Det finns lagar, regler och trygghetssystem som ska gälla i den
            här typen av situationer. Jag kan inte här från riksdagens talarstol
            utreda var olika medarbetare är försäkrade, men i Norden har vi
            ändå ett ganska tätt nätverk för att klara av den här typen av
            situationer för medarbetare vars arbetsgivare går i konkurs.
          </note>
          <note type="speaker">
            Anf. 68 SYLVIA LINDGREN (s):
          </note>
          <note>
            Fru talman! Tack för svaret. Det som oroar är naturligtvis att
            här är 1 100 personer utsatta för en konkurs, en konkurs som kom,
            om man får uttrycka sig så, direkt från klar himmel, eftersom
            det inte fanns några sådana tecken innan. Det här skedde bara
            på direkten. Och det är som sagt inte otroligt att många av de
            Sterlinganställda bor i Sverige, men de tillhör ett danskt företag.
            Då är frågan hur de skyddas av systemet.
          </note>
          <note>
            Har ministern något att säga till dem vars livssituation nu verkligen
            satts i gungning? De svenska anställda omfattas ju inte av den
            statliga lönegarantin, eftersom de är anställda i ett danskt företag.
            Det är just den här delen som det är så viktigt att man försöker
            förklara för alla dem som drabbas och vars livssituation nu onekligen
            sätts väldigt starkt i gungning.
          </note>
          <note type="speaker">
            Anf. 69 Statsrådet MATS ODELL (kd):
          </note>
          <note>
            Fru talman! Det är alltid en stor tragik när ett fint företag
            går i konkurs och där många människor blir arbetslösa. Mitt intryck
            är dock att vi i Norden befinner oss på en plats på det här jordklotet
            där vi har bättre förutsättningar än vad man har på de flesta
            andra håll att klara ut sådant här. Jag kan inte exakt reda ut
            vilka olika försäkringar och arbetsmarknadsförsäkringar som skulle
            falla ut för anställda i utländska företag som har olika typer
            av villkor. Men jag vet att vår arbetsmarknadsminister är i diskussioner
            med den danska arbetsmarknadsministern, och jag hoppas att det
            kommer ut något av dessa som är acceptabelt för de inblandade.
          </note>
          <note>
            Det är tragiskt, och jag beklagar att det här fina företaget
            har gått i konkurs. Jag hoppas att vi har ett skyddsnät som gör
            att ingen ska behöva drabbas på ett otillbörligt sätt.
          </note>
          <note>
            Gårdsförsäljning av alkoholhaltiga produkter
          </note>
          <note type="speaker">
            Anf. 70 HANS WALLMARK (m):
          </note>
          <note>
            Fru talman! Tack eller kiitos ! Jag tänker vända mig till jordbruksministern.
            Som tidigare har nämnts har Nordiska rådet haft sin 60:e session
            i Helsingfors några dagar, och då var bland andra jordbruksministern
            där.
          </note>
          <note>
            Det finns mycket att lära sig av vårt östra grannland Finland,
            inte bara vad gäller utrikes- och säkerhetspolitik utan också
            när det gäller frågan om gårdsförsäljning av alkoholhaltiga produkter.
            Till skillnad från Sverige har man i Finland möjligheten att på
            gårdar sälja lokalt framställda alkoholprodukter, någonting som
            vi också önskar i Sverige. Nu råkar vi veta att jordbruksministern
            har varit i Skåne för att presentera idéer kring detta och också
            öppna för möjligheten till gårdsförsäljning i Sverige. Skåne är
            ju ett väl valt område att vara i.
          </note>
          <note>
            Mina frågor till jordbruksministern är: Hur togs det emot när
            man presenterade tankarna på att vi skulle kunna ha gårdsförsäljning
            av alkoholhaltiga produkter i Sverige av näringen och inte minst
            av kommande vinbönder? Och tror jordbruksministern att vi under
            den här mandatperioden kommer att öppna för möjligheten till gårdsförsäljning
            även i Sverige, inte bara i Finland? Kiitos !
          </note>
          <note type="speaker">
            Anf. 71 Jordbruksminister ESKIL ERLANDSSON (c):
          </note>
          <note>
            Fru talman! Frågeställningen besvaras nästan av sig själv. Det
            är klart att den som tillverkar och producerar någonting är intresserad
            av att finna bästa möjliga marknad för den produkt som produceras
            i en verksamhet.
          </note>
          <note>
            Hur har då regeringen hanterat den här frågan? Jo, just nu sitter
            en utredning som bland annat har till uppgift att se på möjligheterna
            att introducera den försäljning som är ganska vanligt förekommande
            i andra delar av Europeiska unionen. Utredningen om vad i lagstiftningen
            vi behöver ändra på om vi eventuellt ska införa denna möjlighet
            också i Sverige kommer, om inte minnet sviker mig, att presenteras
            mot slutet av det här året.
          </note>
          <note type="speaker">
            Anf. 72 HANS WALLMARK (m):
          </note>
          <note>
            Fru talman! Bara kort: Vi kan väl avslutningsvis konstatera att
            vi har mycket att lära av vårt östra grannland Finland. De är
            före oss på en del områden, eller hur, jordbruksministern?
          </note>
          <note type="speaker">
            Anf. 73 Jordbruksminister ESKIL ERLANDSSON (c):
          </note>
          <note>
            Fru talman! Förhoppningsvis har vi också någonting att delge
            våra grannar, även finnarna.
          </note>
          <note>
            Könskvotering till bolagsstyrelser
          </note>
          <note type="speaker">
            Anf. 74 ANN-CHRISTIN AHLBERG (s):
          </note>
          <note>
            Fru talman! Norge har sedan två år en lyckad lagstiftning om
            att minst 40 procent av vardera könet ska vara representerade
            i de stora bolagens styrelser. Varför föreslår inte Sveriges jämställdhetsminister
            en sådan lagstiftning? Delar jämställdhetsministern min uppfattning
            att det är en rimlig strävan att öka andelen kvinnor på ledande
            poster? Och på vilket sätt kommer jämställdhetsministern att bidra
            till att så också sker inom en rimlig framtid?
          </note>
          <note>
            Hur ser landets jämställdhetsminister på regeringens ansvar för
            att det råder jämlikhet i hela samhället, även inom näringslivet?
          </note>
          <note>
            Sedan Norge införde kvotering i bolagsstyrelser har andelen kvinnor
            i dessa styrelser gått från ca 7 procent 2003 till 40 procent
            i dag. Visar inte detta, statsrådet Nyamko Sabuni, att handling
            gör nytta? Kan Norge så borde vi i Sverige också kunna.
          </note>
          <note type="speaker">
            Anf. 75 Integrations- och jämställdhetsminister NYAMKO SABUNI
            (fp):
          </note>
          <note>
            Fru talman! Min uppfattning är fortfarande att kvotering inte
            är rätt väg att gå för att uppnå jämställdhet. Framför allt finns
            det många viktigare områden att få jämn könsfördelning på för
            att förbättra jämställdheten i samhället än just börsbolagens
            styrelser.
          </note>
          <note>
            Skulle jag värna någon skulle jag säga att jag hellre ser kvinnor
            i ledningsfunktioner, till exempel chefer med resultatansvar,
            som kan bevisa för företagen vad de går för och därmed göra sig
            gällande för att också sitta i styrelserna. Som det nu ser ut
            i ledningsfunktionerna har vi en lägre andel kvinnor där än i
            börsbolagens styrelser.
          </note>
          <note>
            Min utgångspunkt är att problemet är mycket större än börsbolagens
            styrelser. Vi behöver andra åtgärder för att komma åt problemen
            än kvotering till bolagsstyrelserna.
          </note>
          <note type="speaker">
            Anf. 76 ANN-CHRISTIN AHLBERG (s):
          </note>
          <note>
            Fru talman! Kvoteringen fungerar mycket väl i Norge. Det finns
            det starka belägg för. Tycker inte Sveriges jämställdhetsminister
            att det är bra att titta på Norges goda erfarenhet? Där har man
            gått från 740 procent på bara fem år.
          </note>
          <note>
            Jämställdhetsministern kanske tycker att det är bättre att vänta
            i 158 år. Det är vad det enligt Ekonominyheterna skulle ta att
            få en jämn könsfördelning om inget alls görs. 158 år motsvarar
            ytterligare 39 mandatperioder.
          </note>
          <note>
            Politiska beslut påverkar och gör skillnad. Det har vi sett förut
            i jämställdhetsfrågan.
          </note>
          <note>
            Folkpartiet var en gång ett av de drivande partierna för kvotering.
            Då handlade det om att införa pappamånad, det vill säga vikt tid
            för papporna, i föräldraförsäkringen.
          </note>
          <note>
            Men nu när det behöver göras andra insatser och få näringslivet
            mer jämställt och Folkpartiet sitter i regeringsställning backar
            jämställdhetsminister Nyamko Sabuni och Folkpartiet.
          </note>
          <note type="speaker">
            Anf. 77 Integrations- och jämställdhetsminister NYAMKO SABUNI
            (fp):
          </note>
          <note>
            Fru talman! Vi har kommit ganska långt på vägen när det gäller
            jämställdhet i vårt samhälle. Den utveckling vi kan se har vi
            inte åstadkommit med hjälp av tvingande lagar. Den har vi åstadkommit
            med hjälp av politik och regelverk som ger förutsättningar och
            möjligheter för såväl kvinnor som män att kombinera yrkesliv och
            familjeliv. Den har också gett jämställdhet på andra områden.
          </note>
          <note>
            Det är precis i den andan och traditionen jag kommer att fortsätta
            arbeta. Jag anser att reformer ska ge förutsättningar och inte
            att vi ska ha tvingande regler.
          </note>
          <note>
            Man säger att det har lyckats i Norge. Ja, samhällena består
            av 50 procent män och 50 procent kvinnor. Lagstiftar man om kvotering
            kan man kvotera på vilket område man vill. Då kan man lyckas få
            de 40 procent som Ann-Christin Ahlberg efterfrågar.
          </note>
          <note>
            Problemet är inte att kvinnorna inte finns. Jag vill dock gå
            den väg som vi av tradition alltid går, det vill säga att med
            hjälp av familjepolitiken och arbetsmarknadspolitiken skapa förutsättningar.
          </note>
          <note>
            Tittar vi till exempel på min generation har vi på chefspositionerna
            lika många kvinnor som män. Det betyder att när den generation
            som i dag leder våra företag går i pension kommer det att finnas
            plats och möjlighet också för kvinnor att inta både ledningsfunktioner
            och styrelseplatser.
          </note>
          <note>
            Bostadsbyggandet
          </note>
          <note type="speaker">
            Anf. 78 JOHAN LÖFSTRAND (s):
          </note>
          <note>
            Fru talman! Jag vill ställa min fråga till statsrådet tillika
            bostadsminister Mats Odell. Frågan rör bostadsbyggandet i landet.
            Boverket kom nyligen med en rapport där man pekar på det drastiskt
            minskande bostadsbyggandet i Sverige. Fram till 2009 kommer byggstarterna
            att minska med ca 40 procent jämfört med 2006. Under det första
            halvåret i år har det byggts endast 1 700 hyreslägenheter.
          </note>
          <note>
            Hur ser den borgerliga regeringen på detta? Vilka åtgärder tänker
            man sätta in för att lösa problemet med det minskande bostadsbyggandet?
          </note>
          <note type="speaker">
            Anf. 79 Statsrådet MATS ODELL (kd):
          </note>
          <note>
            Fru talman! Det minskande bostadsbyggandet hänger till allra
            största del ihop med den finanskris som vi för närvarande ser.
            När det gäller utbudssidan upplever byggföretagen att de färdigställda
            bostäderna inte får vare sig hyresgäster eller nya ägare. På samma
            sätt är medborgarna alltmer försiktiga. Man håller i plånboken
            och väntar tills man ser hur det går i den kanske värsta ekonomiska
            situation vi har haft på 2030 år. Vi är dessutom på väg in i en
            lågkonjunktur. Ovanpå det har byggkostnaderna stigit radikalt
            under 2000-talet. Alla dessa tre saker gör att det byggs mindre.
          </note>
          <note>
            Vad gör vi då? Det viktigaste är kreditåtstramningen som sker
            genom finanskrisen. Kammaren tog i går beslut om ett mycket omfattande
            program som vi tror kommer att innebära att vi börjar komma tillbaka
            till normalisering.
          </note>
          <note type="speaker">
            Anf. 80 JOHAN LÖFSTRAND (s):
          </note>
          <note>
            Fru talman! Vi får säkert höra statsrådet räkna upp några ytterligare
            förslag som han har. Från min och Boverkets horisont görs dock
            bedömningen att det minskande byggandet kommer att innebära att
            våra stora ungdomskullar inte kommer att ha möjlighet att flytta
            hemifrån.
          </note>
          <note>
            Jag ställer frågan igen: Vilka konkreta förslag kommer den borgerliga
            regeringen att lägga fram för att bostadsbyggandet ska öka? Vi
            behöver fler bostäder så att ungdomar kan komma ut på bostadsmarknaden.
            Vi behöver också ha ett bostadsbyggande som möjliggör en större
            valfrihet för dem som vill bo.
          </note>
          <note type="speaker">
            Anf. 81 Statsrådet MATS ODELL (kd):
          </note>
          <note>
            Fru talman! Jag har haft glädjen att diskutera dessa frågor med
            Johan Löfstrand ett antal gånger. Han vet att jag kommer tillbaka
            till att det minskande byggandet i landet inte har börjat nu.
            Vi har haft en situation i 1520 år där vi i Sverige, under socialdemokratiskt
            regeringsinnehav, har byggt ungefär hälften så mycket som våra
            nordiska grannländer. Vi har byggt hälften så mycket som i Norge,
            hälften så mycket som i Finland och nästan hälften så mycket som
            i Danmark. Det har resulterat i en ökande bostadsbrist.
          </note>
          <note>
            År 2000 var det 62 kommuner i Sverige som pekade på att de hade
            bostadsbrist. År 2006, när ni slutade, var det 122 kommuner som
            hade bostadsbrist. Det är fundamentala problem på bostadsmarknaden
            som vår regering håller på att ändra på.
          </note>
          <note>
            Samtidigt har vi nu gått rakt in i väggen rent ekonomiskt, både
            på kreditsidan och på efterfrågesidan. Under en sådan period är
            det inte möjligt att exempelvis komma tillbaka med subventioner.
            Det står still. Vi måste se till att det stabiliseras. Sedan kan
            bostadsbyggandet börja öka igen.
          </note>
          <note>
            Arbetsmarknadsintegration i Öresundsregionen
          </note>
          <note type="speaker">
            Anf. 82 OTTO VON ARNOLD (kd):
          </note>
          <note>
            Fru talman! Vi vill leva, vi vill dö i Norden. Bland annat vill
            vi också arbeta inom Norden. Jag vill ställa en fråga till statsrådet
            Husmark Pehrsson angående integrationen i Öresundsregionen.
          </note>
          <note>
            Vi skåningar vill gärna kunna arbeta i Danmark. Låt mig ta ett
            konkret exempel. Om någon från den fria arbetsmarknaden, till
            exempel en artist, en konstnär eller en musiker, arbetar i Danmark
            och tar ett extraknäck i Sverige drabbas den danska arbetsgivaren
            av de svenska sociala kostnaderna ovanpå den danska lönen. Detta
            är något som förhindrar mycket av integrationen.
          </note>
          <note>
            Samtidigt har de danska arbetsgivarna i princip infört ett arbetsförbud
            för svenskar som gör så här. De åker ut från arbetsmarknaden.
          </note>
          <note>
            Vad gör statsrådet för att öka arbetsmarknadsintegrationen i
            Öresundsregionen?
          </note>
          <note type="speaker">
            Anf. 83 Statsrådet CRISTINA HUSMARK PEHRSSON (m):
          </note>
          <note>
            Fru talman! Jag kan lova Otto von Arnold att arbetsmarknadsministrarna
            arbetar hårt med att minska problemen över gränserna. Jag är nordisk
            samarbetsminister, och eftersom jag också kommer från Skåne blir
            jag ibland kallad Öresundsminister. Jag har naturligtvis fokus
            på gränshinder över huvud taget. Det gäller både Haparanda och
            Torneå, Eda kommun och Norge men också Öresundsregionen.
          </note>
          <note>
            Jag kan också konstatera efter att ha rest runt och haft ett
            antal hearingar på dessa orter att det finns stora saker som måste
            åtgärdas lagstiftningsmässigt av respektive nations regering och
            parlament. Det handlar också om en del missförstånd som vi har
            kunnat synliggöra men även om att myndigheterna kan arbeta samman
            på ett bra sätt. Det sker inte minst i Grensetjänsten i Eda kommun.
          </note>
          <note>
            Det här är viktigt. Jag lovar Otto von Arnold att vi arbetar
            intensivt med dessa frågor. Åtta hinder har redan försvunnit i
            år. Mer kommer det att bli. Jag vet att arbetsmarknadsministrarna
            har god kontakt med varandra. De framlade förresten ett stort
            arbete för något år sedan i Malmö.
          </note>
          <note type="speaker">
            Anf. 84 OTTO VON ARNOLD (kd):
          </note>
          <note>
            Fru talman! Det var glädjande resultat. Jag hoppas att det går
            fort framåt.
          </note>
          <note>
            För 611 år sedan hade vi Kalmarunionen. Då var det rätt lätt
            att åka fram och tillbaka över Sundet. Kan det vara så att EU-lagstiftningen
            på något sätt lägger hinder i vägen? Kan vi med hänvisning till
            Kalmarunionen och den ancienniteten ha någon form av särbehandling
            inom EU som gör det lite lättare?
          </note>
          <note type="speaker">
            Anf. 85 Statsrådet CRISTINA HUSMARK PEHRSSON (m):
          </note>
          <note>
            Fru talman! Jag får ofta frågor om särbehandlingar. Ska man ha
            särbehandlingar innebär det att gränsdragningarna blir någon annanstans.
          </note>
          <note>
            Vi har en utredning på gång där vi bland annat ska titta på hur
            skatten från Danmark ska fördelas i Sverige. Det är glädjande
            att den utredningen kommer. Det handlar mycket om de skånska kommunerna
            som ska kunna få ersättning för kostnaden för den service som
            de ska erbjuda.
          </note>
          <note>
            Jag vet att det också är många som pendlar från Stockholm, så
            Stockholm ska också få del av detta i så fall. Många skånska kommuner
            tror att det bara handlar om Skåne.
          </note>
          <note>
            På denna korta stund kan jag inte tala om allt som händer. Jag
            kan lova Otto von Arnold att det händer mycket. Det är information
            på skattesidan, på socialförsäkringssidan och på arbetsmarknadssidan.
            Det går inte tillräckligt fort, det kan jag hålla med om, men
            det är också svåra komplexa frågor.
          </note>
          <note>
            Romernas integration i samhället
          </note>
          <note>
            Anf. 86 HELENE PETERSSON i Stockaryd (s):
          </note>
          <note>
            Fru talman! Jag vill ställa min fråga till statsrådet Sabuni.
          </note>
          <note>
            Vid EU-toppmötet den 16 september behandlades ett meddelande
            om icke-diskriminering och lika möjligheter. I dokumentet finns
            ett avsnitt som behandlar romernas integration i samhället.
          </note>
          <note>
            Efter Europarådets uppmaning 2007 visar kommissionens granskning
            att det finns en god uppsättning verktyg i fråga om lagstiftning,
            finansiering och samordning. Men vilka effekter det blir av dessa
            verktyg beror på medlemsstaternas engagemang och aktörernas förmåga
            att utnyttja dem fullt ut.
          </note>
          <note>
            I Sverige beslöt den socialdemokratiska regeringen i september
            2006 att inrätta Delegationen för romska frågor. Delegationen
            har nu arbetat i snart två år, och uppdraget för 2008 har bland
            annat varit att kartlägga kommunernas insatser, attityder och
            kunskaper om romer samt arbetsmarknadssituationen.
          </note>
          <note>
            Det är bra att delegationen finns. Den gör sitt arbete och fyller
            en viktig funktion. Men regeringen har ett större ansvar än att
            bara förlita sig på delegationen.
          </note>
          <note>
            Min fråga är: Vad gör ministern och regeringen för att vi ska
            vara ett land som visar engagemang i dessa frågor?
          </note>
          <note type="speaker">
            Anf. 87 Integrations- och jämställdhetsminister NYAMKO SABUNI
            (fp):
          </note>
          <note>
            Fru talman! Det är sant som Helene Petersson säger att det finns
            lagstiftning och till och med resurser på plats. Alla länder kan
            arbeta mer när det gäller romernas situation i våra samhällen.
          </note>
          <note>
            Romerna i Sverige har det problematiskt, men många andra romer
            i Europa har det mycket värre.
          </note>
          <note>
            Vi bereder en proposition som ska läggas fram för riksdagen i
            mars nästa år. Vi höjer anslaget från dagens 10 miljoner till
            ungefär 14 miljoner. Det ska bli tillsammans 80 miljoner. Vi tänker
            satsa på alla nationella minoriteter och det som är allra viktigast
            för de enskilda grupperna.
          </note>
          <note>
            Vad propositionen kommer att innehålla i sak kan jag inte berätta
            här och nu, men jag kan säga att vi sjudubblar anslaget för att
            kunna hjälpa romerna på ett bättre sätt än vi har kunnat göra.
          </note>
          <note>
            Anf. 88 HELENE PETERSSON i Stockaryd (s):
          </note>
          <note>
            Fru talman! Propositionen har ju aviserats att komma 2008, så
            den är förskjuten ett år. I 2009 års budget är det samma anslag
            som för 2008.
          </note>
          <note>
            Europarådets rådgivande kommitté lämnade i november 2007 en rapport
            rörande Sveriges efterlevnad av konventionen. I rapporten konstateras
            att förstärkning av minoritetslagstiftningen dröjer och att exempelvis
            engagemanget på lokal nivå behöver förbättras. Kommittén uppmanar
            Sverige att skyndsamt gå vidare med förslag om stärkt minoritetsskydd.
          </note>
          <note>
            Vi har också fått ta del av en rapport från Malmö stad om de
            romska barnens skolgång. Där pekar man på vikten av romska lärare,
            utbildningssituationen, uteslutningen och diskrimineringen i arbetslivet.
          </note>
          <note>
            Är det skyndsamt, fru minister, att med minoritetsskyddet avisera
            pengar 2010? Jag tycker att det är att skjuta frågan framför sig.
            Vi behöver snabba på och inte prioritera skattesänkningar utan
            prioritera romernas situation.
          </note>
          <note type="speaker">
            Anf. 89 Integrations- och jämställdhetsminister NYAMKO SABUNI
            (fp):
          </note>
          <note>
            Fru talman! Vi prioriterar inte skattesänkningar. Som jag just
            har sagt kommer 80 miljoner att satsas på nationella minoriteter.
          </note>
          <note>
            Det är tio år sedan vi undertecknade konventionerna. Det var
            den socialdemokratiska regeringen som undertecknade dem. Under
            alla dessa år har man lagt bara 10 miljoner för samtliga fem nationella
            minoriteter, trots att vi har känt till de problem som framför
            allt romerna har haft.
          </note>
          <note>
            80 miljoner ska nu användas till att reformera hela politiken
            när det gäller nationella minoriteter. Politik tar tid att bereda.
            Vi lämnar en proposition nästa år. Sedan kommer vi att försöka
            få saker på plats till 2010.
          </note>
          <note>
            Visst borde det ha påskyndats, men det är inte den här regeringen
            som har försenat arbetet för att förbättra situationen för nationella
            minoriteter i allmänhet och romerna i synnerhet.
          </note>
          <note>
            Bostadspolitiken
          </note>
          <note type="speaker">
            Anf. 90 FREDRICK FEDERLEY (c):
          </note>
          <note>
            Fru talman! Jag har en fråga till statsrådet Mats Odell.
          </note>
          <note>
            Det råder ju ingen tvekan om att den socialdemokratiska regeringen
            totalt förstörde den svenska bostadsmarknaden. Vi kan se att många
            i min generation får köpa sin lägenhet svart om de vill få ett
            förstahandskontrakt, och vi vet att det produceras alldeles för
            lite hyreslägenheter.
          </note>
          <note>
            Till detta har vi genom en kombination av reglerade hyror och
            ett högt pris på bostadsrätter fått ett starkt omvandlingstryck.
            Om vi inte kan komma till rätta med den här situationen riskerar
            vi att utplåna hela hyresbeståndet.
          </note>
          <note>
            Omvandlingstrycket kanske minskar i någon mån nu när räntorna
            har varit lite högre och det kommer rapporter om att byggandet
            har minskat och att det finns en likviditet på hela marknaden.
          </note>
          <note>
            Min fråga till statsrådet är: Vad ska vi göra för att komma till
            rätta med detta? Är statsrådet beredd att gå mer mot att marknadsanpassa
            hyresnivåerna för att få ett stopp på ombildningarna från hyresrätter
            till bostadsrätter?
          </note>
          <note type="speaker">
            Anf. 91 Statsrådet MATS ODELL (kd):
          </note>
          <note>
            Fru talman! Jag svarade på Johan Löfstrands fråga att den förda
            bostadspolitiken har lett till att Sverige har haft en mycket
            lägre byggnivå än vår omgivning.
          </note>
          <note>
            Vad gör vi då? Vi har noterat att den gamla subventions- och
            regleringspolitiken har lett till hälften så mycket byggande.
            Därför måste vi bort från den. Vi har tagit bort en mängd subventioner.
            Vi försöker skapa stabila långsiktiga förutsättningar för dem
            som vill agera på bostadsmarknaden.
          </note>
          <note>
            Vi inför en helt ny upplåtelseform ägarlägenheter. Det finns
            i nästan alla länder utom Sverige. Det kommer att vara möjligt
            att producera ägarlägenheter från den 1 april nästa år.
          </note>
          <note>
            Vi underlättar också för ägandet av hyresrätter. Det finns en
            utredning som tillsattes av Mona Sahlin och Michael Koch. Den
            har varit ute på remiss, och den bereds för närvarande i Regeringskansliet.
            Jag hoppas att vi ska få en bred uppslutning över blockgränserna;
            mycket talar för det. Det har skett en samling mot någon sorts
            mittpunkt som jag tror skulle kunna innebära betydligt bättre
            förutsättningar för att både producera och förvalta hyresrätter
            i framtiden.
          </note>
          <note type="speaker">
            Anf. 92 FREDRICK FEDERLEY (c):
          </note>
          <note>
            Fru talman! Jag delar helt statsrådets uppfattning att vi inte
            ska återinföra subventioner på bostadsmarknaden. Jag tror att
            det är mycket av boven i dramat och att det har skadat den. Jag
            tror att bostadsbyggandet stannat av i väntan på att det ska komma
            nya subventioner, så den signalen till marknaden är oerhört viktig.
          </note>
          <note>
            Jag tror också att det är bra om vi kan gå i riktning mot marknadsanpassning
            för att vi inte å ena sida ska försöka stimulera till produktion
            av nya hyresrätter medan man å andra sidan ser till att ombilda
            så snart man får möjlighet.
          </note>
          <note>
            Med det skattetryck vi har i Sverige finns det ingen möjlighet
            att skapa sig en egen förmögenhet. När Anne Wibble var finansminister
            pratade hon om att ha en årslön på banken. Det är ju en dröm.
            Om man är riksdagsledamot med hög lön är det ju en dröm att kunna
            få ihop en årslön på banken. Genom att ombilda sin hyresrätt till
            bostadsrätt kan man göra det klippet.
          </note>
          <note>
            Jag anklagar ingen för det, utan tycker nästan att det är en
            chans som man bör ta när man får den.
          </note>
          <note>
            Jag är nöjd med statsrådets svar.
          </note>
          <note type="speaker">
            Anf. 93 Statsrådet MATS ODELL (kd):
          </note>
          <note>
            Fru talman! Att det sker så många ombildningar av hyresrätter
            till bostadsrätter speglar bara det faktum som vi har kunnat konstatera,
            nämligen att det inte är tillräckligt attraktivt i Sverige att
            vare sig bygga eller förvalta hyresrätter.
          </note>
          <note>
            Fastighetsägarna vill alltså sälja så fort som möjligt till sina
            hyresgäster.
          </note>
          <note>
            Vi måste få samma situation som i andra länder och få upp bostadsbyggandet
            så att hyresgäster kan åka runt och titta på lediga lägenheter
            och välja och att det uppstår en prispress. Så är det i många
            länder. I Sverige har vi 230 000 människor i kö bara i Stockholm
            för att få tag i en hyresrätt.
          </note>
          <note>
            Det krävs en omläggning av politiken. Jag är faktiskt förhoppningsfull.
          </note>
          <note>
            Vi har den så kallade Malmömodellen. Där har hyresgäströrelsen
            tillsammans med det kommunala bostadsbolaget hittat en modell
            som innebär att man ja, gärna det marknadsanpassar. Det handlar
            om hyresgästernas egna preferenser. Över 180 olika funktioner
            mäter man, och man hittar fram till lösningar som gör att det
            både byggs mer och folk är mer nöjda.
          </note>
          <note>
            Sjukförsäkringen
          </note>
          <note type="speaker">
            Anf. 94 LENNART AXELSSON (s):
          </note>
          <note>
            Fru talman! Jag möter nästan dagligen människor som antingen
            själva drabbats eller känner någon som drabbats av konsekvenserna
            av de regler som regeringen satt upp när det gäller sjukförsäkringen.
            Den behandling som många utsätts för kan man naturligtvis inte
            lägga de anställda vid Försäkringskassan till last.
          </note>
          <note>
            Jag har ett par exempel på människor som direkt blivit drabbade.
            En kvinna i Örebro hade drabbats av bröstcancer och fick efter
            ett år beskedet att hennes ersättning skulle sänkas. Man kan ju
            föreställa sig den anställde på Försäkringskassan som får vara
            den som för fram budskapet. En man i Nora tvingades nyligen gå
            till socialtjänsten och söka socialbidrag för att han inte fått
            besked om sitt bostadsbidrag.
          </note>
          <note>
            Jag undrar hur Cristina Husmark Pehrsson, som säkert förstod
            att frågan skulle ställas till henne, bemöter alla de människor
            som befinner sig i ungefär samma situation och som hon förmodligen
            också träffar.
          </note>
          <note type="speaker">
            Anf. 95 Statsrådet CRISTINA HUSMARK PEHRSSON (m):
          </note>
          <note>
            Fru talman! När jag läser Socialdemokraternas socialförsäkringsutredning
            och den analys som där gjorts, och som startade under Socialdemokraternas
            tid vid makten, kan jag konstatera att det sägs att gårdagens
            sjukförsäkring var ett hyckleri, att långtidssjukskrivning var
            som att gå ned i ett svart hål av väntan, att sjukförsäkringen
            tilläts bli en parkeringsplats för något som den inte var ämnad
            för och att förtidspension många gånger användes i stället för
            en arbetsmarknadspolitisk åtgärd. Allt detta står att läsa i Socialdemokraternas
            egen utredning om hur sjukförsäkringen fungerade tidigare.
          </note>
          <note>
            Jag kan även konstatera att det inte fanns någon rehabilitering
            eller företagshälsovård, att människor fastnade under det första
            årets sjukskrivning, och efter ett års obligatorisk prövning blev
            man förtidspensionerad mot sin vilja och hamnade på 64 procent
            i ersättning. En procent kom tillbaka i arbete.
          </note>
          <note>
            Detta har den nuvarande regeringen ändrat på. Att få vara fortsatt
            sjukskriven i ett och ett halvt år måste vara bättre än att bli
            förtidspensionerad.
          </note>
          <note type="speaker">
            Anf. 96 LENNART AXELSSON (s):
          </note>
          <note>
            Fru talman! Jag förstår att socialförsäkringsministern duckar
            för frågorna. Det är naturligtvis inte enkelt att svara på dem.
          </note>
          <note>
            Jag skulle väldigt kort vilja läsa ur en krönika skriven av en
            kvinna som drabbats av bröstcancer. Hon skriver: Men jag fattar
            verkligen inte varför den som bara är vanligt sjuk skulle behöva
            mindre pengar än den som är jättesjuk.
          </note>
          <note>
            Den frågan skulle jag gärna vilja ha svar på.
          </note>
          <note type="speaker">
            Anf. 97 Statsrådet CRISTINA HUSMARK PEHRSSON (m):
          </note>
          <note>
            Fru talman! Lennart Axelsson vet att ingen av oss kan göra en
            bedömning. Det är läkarna och Försäkringskassan som gör det. Jag
            har inte hört att Socialdemokraterna skulle vilja ändra på de
            reglerna, att Lennart Axelsson ska gå in med synpunkter i enskilda
            fall. Vi varken får eller ska göra det.
          </note>
          <note>
            Väldigt många blir i dag förtidspensionerade. Även jag kan räkna
            upp hur många som helst. 64 procent fick man i ersättning. Man
            hade ingen del i arbetslivsinriktad rehabilitering och ingen del
            i arbetsmarknadspolitiska åtgärder. Det var ett sakligt skäl för
            uppsägning.
          </note>
          <note>
            Jag kan inte acceptera att människor ställs utanför. Därför har
            vi bland annat satsat 3,4 miljarder kronor på rehabilitering och
            möjlighet till ytterligare ett och ett halvt års sjukskrivning
            med 75 eller 80 procents ersättning. Det är stor skillnad jämfört
            med 64 procent.
          </note>
          <note type="speaker">
            Anf. 98 ANDRE VICE TALMANNEN:
          </note>
          <note>
            Därmed har vi hunnit med 17 frågeställningar vid dagens frågestund.
            Vi tackar statsråden och de ledamöter som deltagit.
          </note>
          <note>
            Ajournering
          </note>
          <note>
            Kammaren beslutade kl. 15.04 på förslag av andre vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            9 § Beslut om ärende som slutdebatterats vid dagens sammanträde
          </note>
          <note>
            Punkt 1
          </note>
          <note>
            Punkt 3
          </note>
          <note>
            Punkt 5
          </note>
          <note>
            Övriga punkter
          </note>
          <note>
            10 § Bordläggning
          </note>
          <note>
            Anmäldes och bordlades
          </note>
          <note>
            11 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 29 oktober
          </note>
          <note>
            Berit Högman
          </note>
          <note>
            Luciano Astudillo
          </note>
          <note>
            Eva Olofsson
          </note>
          <note>
            Ylva Johansson
          </note>
          <note>
            Ylva Johansson
          </note>
          <note>
            Ylva Johansson
          </note>
          <note>
            den 30 oktober
          </note>
          <note>
            Eva-Lena Jansson
          </note>
          <note>
            Hans Stenberg
          </note>
          <note>
            Eva-Lena Jansson
          </note>
          <note>
            Mikael Damberg
          </note>
          <note>
            Sylvia Lindgren
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 11 november.
          </note>
          <note>
            12 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 30 oktober
          </note>
          <note>
            Max Andersson
          </note>
          <note>
            Tina Ehn
          </note>
          <note>
            Thomas Bodström
          </note>
          <note>
            Thomas Bodström
          </note>
          <note>
            Fredrik Malm
          </note>
          <note>
            Lennart Axelsson
          </note>
          <note>
            Lennart Axelsson
          </note>
          <note>
            Agneta Berliner
          </note>
          <note>
            Berit Andnor
          </note>
          <note>
            Marie Weibull Kornias
          </note>
          <note>
            Wiwi-Anne Johansson
          </note>
          <note>
            Allan Widman
          </note>
          <note>
            Sven Gunnar Persson
          </note>
          <note>
            Jan R Andersson
          </note>
          <note>
            Eva Olofsson
          </note>
          <note>
            Hans Linde
          </note>
          <note>
            Kalle Larsson
          </note>
          <note>
            Anne Marie Brodén
          </note>
          <note>
            Karl Sigfrid
          </note>
          <note>
            Louise Malmström
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 11 november.
          </note>
          <note>
            13 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 29 oktober
          </note>
          <note>
            Krister Örnfjäder
          </note>
          <note>
            Susanne Eberstein
          </note>
          <note>
            Carl B Hamilton
          </note>
          <note>
            Britta Rådström
          </note>
          <note>
            Lars-Arne Staxäng
          </note>
          <note>
            den 30 oktober
          </note>
          <note>
            Annelie Enochson
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 11 november.
          </note>
          <note>
            14 § Kammaren åtskildes kl. 16.03.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
