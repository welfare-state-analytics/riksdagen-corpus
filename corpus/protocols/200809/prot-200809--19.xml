<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200809</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200809</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--19</head>
          <docDate when="2008-10-24">2008-10-24</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2008/09:19
          </note>
          <note>
            Fredagen den 24 oktober
          </note>
          <note>
            Kl. 09:00 - 10:57
          </note>
          <note>
            1 § Aktuell debatt: Felaktig läkemedelsanvändning för äldre
          </note>
          <note type="speaker">
            Anf. 1 THOMAS NIHLÉN (mp):
          </note>
          <note>
            Herr talman! Miljöpartiet har tagit initiativ till den här debatten
            om felaktig läkemedelsanvändning för äldre. Bakgrunden är den
            senaste tidens intensiva debatt i medierna som speglat den läkemedelsskandal
            som visat att våra äldre riskerar liv och hälsa genom en omfattande
            felaktig läkemedelsanvändning.
          </note>
          <note>
            Den som framför allt fått personifiera alla dessa tusentals äldre
            som utsatts för allvarliga biverkningar till följd av läkemedelsanvändning
            är Gulli Johansson. SVT-programmet Uppdrag granskning den 24 september
            i år berättade en skrämmande historia om Gulli som förlorade elva
            år av sitt liv på grund av biverkningar av läkemedel.
          </note>
          <note>
            Hur många fler Gulli finns det? Hur många äldre har drabbats
            och kommer att drabbas av denna form av läkemedelsvanvård?
          </note>
          <note>
            Svaret är tyvärr enkelt: Ingen vet.
          </note>
          <note>
            En sak är säker. Det finns inte någon som kommer att delta i
            den här debatten som inte håller med mig om att vi måste göra
            något åt problemen med felaktig läkemedelsanvändning. Men jag
            hoppas att den här debatten ska ta diskussionen ett steg vidare.
          </note>
          <note>
            Miljöpartiet och Socialdemokraterna har ett rödgrönt samarbete.
            Vi har tillsammans tagit fram ett antal förslag på konkreta åtgärder
            för att förbättra situationen för våra äldre och deras läkemedelsbehandling.
            De förslagen kommer vi att presentera under debatten.
          </note>
          <note>
            Jag förutsätter också att äldre- och folkhälsominister Maria
            Larsson lämnar tydliga besked om hur regeringen kommer att hantera
            skandalen med den felaktiga läkemedelsanvändningen för våra äldre.
          </note>
          <note>
            Jag ser fram emot en intressant debatt.
          </note>
          <note type="speaker">
            Anf. 2 Statsrådet MARIA LARSSON (kd):
          </note>
          <note>
            Herr talman! Läkemedel kan vara en stor tillgång för att förbättra
            hälsa och livskvalitet. Men läkemedel kan också utgöra ett hot
            mot hälsan om de används på fel sätt och i fel doser. Särskilt
            riskfyllt blir det när många läkemedel används av en person.
          </note>
          <note>
            Läkemedelsbiverkningar är orsaken bakom var femte äldre person
            som läggs in på sjukhus. Det visar en undersökning från Sveriges
            Kommuner och Landsting. Ca 30 procent av de skador som uppstår
            i vården är orsakade av läkemedelsbehandling. Här finns verkligen
            ett stort förbättringsarbete att göra.
          </note>
          <note>
            Äldre personer ska, som alla andra, ges en säker vård och omsorg
            av hög kvalitet. Vetenskap och beprövad erfarenhet måste vara
            grunden för förskrivning av läkemedel. Uppföljning och kontroll
            måste fungera. Det är oavvisliga krav.
          </note>
          <note>
            Herr talman! Problembilden med många och felaktiga läkemedelsförskrivningar
            är inte ny. Den är känd sedan länge, men alltför lite har gjorts.
          </note>
          <note>
            Regeringen har ambitionen att lösa de problem som är förenade
            med förskrivningen av läkemedel till äldre personer. Jag ska redogöra
            för några av de viktigaste åtgärderna som alliansregeringen har
            vidtagit för att förbättra läget.
          </note>
          <note>
            Den 1 juli i år trädde patientdatalagen i kraft. Lagen ger behandlande
            vårdpersonal möjlighet att få en samlad elektronisk åtkomst till
            patientens fullständiga vårdhistorik och den fullständiga listan
            över använda läkemedel. Förutsatt att patienten ger sitt samtycke
            kan alla få del av informationen oavsett var patienten eller den
            äldre kommer in i vårdkedjan i äldreomsorg, på sjukhus, i primärvård,
            på akutmottagning överallt finns samma information. Detta är en
            viktig reform för att minska andelen felbehandlingar. Alltför
            ofta har läkaren tidigare saknat kunskap om helheten när han skrivit
            ut medicin.
          </note>
          <note>
            Möjligheten att dela patientinformation kommer att införas stegvis
            inom landstingen, men i ett första steg planeras, med lansering
            under våren 2009, en nationell patientöversikt.
          </note>
          <note>
            Herr talman! Det systematiska patientsäkerhetsarbetet behöver
            bli bättre. En total översyn, ur ett patientsäkerhetsperspektiv,
            görs nu av den lagstiftning som omfattar bland annat tillsyn över
            hälso- och sjukvården och ansvarssystemet inom hälso- och sjukvården.
            Målet är att skapa tydligare ansvarsförhållanden och ge vårdens
            verksamheter bättre förutsättningar att bedriva en god och säker
            vård. Det kommer säkert att betyda mycket för att förbättra läget.
          </note>
          <note>
            Bättre system för information och patientsäkerhet behöver finnas
            för att minska risken för felmedicinering, men inte ens det räcker
            alltid. Förskrivning av läkemedel kan vara mycket komplicerat,
            särskilt när det finns ett större antal.
          </note>
          <note>
            Vi kan se att äldres läkemedelsanvändning har ökat under årens
            lopp. Det gäller särskilt för de personer som är sköra på grund
            av demenssjukdom eller flera somatiska sjukdomar. Enligt Sveriges
            Kommuner och Landsting förskrivs drygt 27 procent av alla läkemedel
            till personer över 75 år. De utgör bara 9 procent av befolkningen.
          </note>
          <note>
            Personer över 80 år använder i genomsnitt fem läkemedel per person.
            Över 25 procent av dem använder sömnmedel eller lugnande läkemedel.
          </note>
          <note>
            Så kallade multiprofessionella läkemedelsgenomgångar inom hälso-
            och sjukvården har visat sig leda till att läkemedel i stor utsträckning
            omvärderas, att läkemedel sätts in eller sätts ut och att doserna
            justeras.
          </note>
          <note>
            En bekant till mig berättade om sin 85-åriga mamma som hade tolv
            läkemedel och ett mycket dåligt hälsotillstånd. Efter en läkemedelsgenomgång
            med kunnig personal kunde antalet läkemedel minskas till två.
            Mamman blev piggare och gladare och fick ytterligare några fina
            år med hög livskvalitet.
          </note>
          <note>
            Det finns mycket goda resultat från olika studier av läkemedelsgenomgångar
            både för individen och för samhället.
          </note>
          <note>
            Varje år avsätter regeringen 1,35 miljarder kronor till sju utvecklingsområden
            varav läkemedelsgenomgångar är ett. Pengarna går till alla kommuner
            och landsting. Målet är att öka antalet läkemedelsgenomgångar.
          </note>
          <note>
            I år har 18 av 20 landsting och 94 kommuner sökt ca 250 miljoner
            kronor i stimulansbidrag för läkemedelsgenomgångar. Det händer
            mycket ute i landet på det här området just nu. Med stimulansbidraget
            satsar också kommuner och landsting på utbildning om läkemedel
            för sjuksköterskor, undersköterskor och vårdbiträden. Det är viktigt.
          </note>
          <note>
            Herr talman! Tillsynen är ytterligare ett viktigt instrument
            för att säkra kvaliteten i vården.
          </note>
          <note>
            Förskrivningen av läkemedel måste bygga på vetenskap och beprövad
            erfarenhet. När någonting går fel måste tillsynen upptäcka och
            korrigera felaktiga eller riskabla förskrivningar. Regeringen
            vill därför slå ihop och samordna tillsynen av socialtjänsten
            och hälso- och sjukvården, det vill säga äldreomsorgen och hälso-
            och sjukvården ska tillsynas tillsammans. Det gagnar inte minst
            våra äldre multisjuka personer.
          </note>
          <note>
            Herr talman! Det är viktigt att höja kunskaperna hos all vård-
            och omsorgspersonal om hur man gör för att upptäcka biverkningar
            och ta initiativ till att läkemedelsgenomgångar kan göras med
            ansvarig läkare.
          </note>
          <note>
            Ibland kanske det är annat än läkemedel som ska prövas. Jag besökte
            ett äldreboende, Wigs ängar, där ingen längre behövde insomningsmedicin.
            I stället gav personalen massage med en fotsalva som doftade lavendel.
          </note>
          <note>
            Regeringen har fattat beslut om flera åtgärder för att ge stöd
            till personalen i vården och omsorgen.
          </note>
          <note>
            Ett nytt nationellt kompetenscenter för demensvård är inrättat
            i Stockholm. Socialstyrelsen tar just nu fram nya riktlinjer för
            demensvård, bland annat med fokus på behandling och läkemedelsanvändning.
            Dessa riktlinjer ska vara klara nästa år.
          </note>
          <note>
            Regeringen har också tillsatt en utredning, Yrkeskrav i äldreomsorgen,
            med uppdraget att lämna förslag på en nationell strategi för kompetensförsörjning
            inom den kommunalt finansierade vården och omsorgen om äldre.
          </note>
          <note>
            Sammantaget görs nu väldigt mycket för att skapa en vård och
            omsorg där felmedicinering inte ska behöva vara ett problem. Regeringen
            har i detta sammanhang ett stort ansvar, vilket vi försöker leva
            upp till genom de åtgärder som vi vidtar.
          </note>
          <note>
            Men ansvaret för att äldre ska ges en säker förskrivning delas
            av många. Inte minst de lokala och regionala huvudmännen har ett
            ansvar för att äldreomsorgen och sjukvården har hög kvalitet.
          </note>
          <note>
            Det finns också ett mycket stort ansvar hos läkemedelsindustrin
            som måste bidra för att fylla kunskapsluckorna. Ett stort ansvar
            ligger även hos den förskrivande läkaren. Denne måste se till
            att förskrivningen sker i enlighet med vetenskap och beprövad
            erfarenhet och ta ett ansvar för helheten för patienten.
          </note>
          <note>
            Regeringens åtgärder syftar till att alla som har ett ansvar
            inom vården och omsorgen om äldre ska kunna ta sitt ansvar.
          </note>
          <note>
            Vi har ambitionen att se till att felmedicineringen av äldre
            upphör.
          </note>
          <note type="speaker">
            Anf. 3 THOMAS NIHLÉN (mp):
          </note>
          <note>
            Herr talman! Omkring 45 000 personer över 75 år fick förra året
            antipsykotiska läkemedel. Dessa läkemedel är tänkta för psykossjukdomar
            som schizofreni. Men de allra flesta äldre som får antipsykotiska
            läkemedel är dementa.
          </note>
          <note>
            Forskningen har visat på entydiga resultat, nämligen att dementa
            patienter som får dessa läkemedel löper tre till fyra gånger högre
            risk att dö eller skadas. Allvarliga biverkningar överväger nyttan
            av de antipsykotiska läkemedel som ges till äldre dementa. De
            vanligaste skadorna är höftfrakturer, benbrott och stroke.
          </note>
          <note>
            Redan 2003 och 2004 slog Läkemedelsverket i Sverige larm om att
            de antipsykotiska läkemedlen ökar risken för gamla dementa att
            dö eller drabbas av stroke. Trots det ökar förskrivningen av dessa
            läkemedel till dementa.
          </note>
          <note>
            Ca 20 procent av alla äldre som läggs in akut på sjukhus har
            drabbats av biverkningar av olika läkemedel. De uppskattningar
            som finns om hur stora kostnader som den felaktiga läkemedelsanvändningen
            orsakar totalt i Sverige ligger på 2030 miljarder. Andra uppskattningar
            visar att det är hundratusentals patienter som drabbas av problem
            och skador och hundratals, kanske tusentals, som dör av läkemedelsrelaterade
            orsaker i Sverige varje år.
          </note>
          <note>
            Från USA kom nyligen siffror om att antalet läkemedelsorsakade
            dödsfall har ökat kraftigt. Antalet dödsfall har ökat med 360
            procent under åren 19832004. Under denna period har 225 000 läkemedelsorsakade
            dödsfall konstaterats.
          </note>
          <note>
            Hur många äldre människor i Sverige drabbas av problem, sjuklighet
            och död som orsakas av felaktig läkemedelsanvändning och varför?
            Hur stora är kostnaderna för felaktig läkemedelsanvändning ur
            ett samhällsekonomiskt perspektiv, och vad består de av? Svaret
            på dessa frågor är enkelt: Ingen vet. Därför föreslår vi att det
            tillsätts en kommission för läkemedelssäkerhet för att söka svaren
            på dessa viktiga frågor.
          </note>
          <note>
            Felaktig läkemedelsanvändning är ett mycket stort samhällsekonomiskt,
            medicinskt och folkhälsopolitiskt problem. När vi vet hur stort
            detta problem är och vad det består av kan vi också få en möjlighet
            att följa upp och utvärdera om den felaktiga läkemedelsanvändningen
            ökar eller minskar.
          </note>
          <note>
            Herr talman! Det behövs mer kunskap och utbildning. Läkemedelsbehandling
            av äldre personer över 80 år saknar till stor del vetenskaplig
            evidens. Eftersom kunskaper och evidens i stor utsträckning saknas
            är läkemedelsbehandling av våra äldre ingenting annat än ett stort
            experiment.
          </note>
          <note>
            Detta leder till att den läkare som vill förskriva läkemedel
            till äldre på ett korrekt och evidensbaserat sätt har mycket svårt
            att få tillgång till relevant kunskap om detta. Därför anser vi
            att innan man godkänner ett läkemedel som ska användas på äldre
            patienter borde det krävas mer forskning och tester av läkemedel
            på äldre avseende biverkningar, dosering och effekter.
          </note>
          <note>
            Att läkarna har ansvaret för förskrivning av läkemedel är ingenting
            som vi behöver diskutera. Men ansvar kräver relevant information
            och goda kunskaper. Äldre patienter får ofta ingen ordentlig utredning
            av sina symtom. I stället för att ta reda på orsakerna till patientens
            symtom handlar en stor del av läkemedelsbehandlingen om symtombehandling.
          </note>
          <note>
            Ett exempel på detta är det faktum att ungefär 60 procent av
            alla äldre över 85 år i Sverige är dementa i någon form men att
            endast 25 procent av dem är utredda och diagnostiserade.
          </note>
          <note>
            I läkarutbildningen ingår inte en obligatorisk del som handlar
            om det normala åldrandet gerontologi. Geriatrik är inte heller
            längre obligatoriskt vid AT-tjänstgöring ute i landstingen och
            regionerna. Därför borde Högskoleverket få ett uppdrag om att
            förändra läkarutbildningen så att både gerontologi och geriatrik
            blir obligatoriska i läkarutbildningen. Med en snabbt åldrande
            befolkning och en allt större sjuklighet bland våra allra äldsta
            borde detta vara en självklarhet för att man ska kunna möta dagens
            och framtidens vårdbehov för våra äldre.
          </note>
          <note>
            Vi vill se en kraftfull satsning på att man återupprättar och
            förstärker geriatrisk vård, kompetens och forskning.
          </note>
          <note>
            Vi är också övertygade om att Sverige behöver en konsument- och
            patientstyrd verksamhet som utifrån ett brukarperspektiv kan bygga
            upp en organisation för råd, stöd och biverkningsrapportering.
          </note>
          <note>
            Kontakt och samarbete med Läkemedelsverket är förstås viktigt
            för att verksamheten ska leda till att de brister som finns inom
            läkemedelsområdet åtgärdas. Men det är lika viktigt att denna
            brukarorganisation står fristående och är helt oberoende och att
            konsumenterna vet det.
          </note>
          <note>
            I detta anförande instämde Ylva Johansson (s).
          </note>
          <note type="speaker">
            Anf. 4 YLVA JOHANSSON (s):
          </note>
          <note>
            Herr talman! De som är gamla och sköra i dag är mycket gamla
            och mycket sköra. De har jobbat och slitit under ett långt liv.
            De har jobbat och slitit för att det skulle bli bättre för nästa
            generation.
          </note>
          <note>
            Vi som deltar i denna debatt i riksdagen i dag är denna nästa
            generation som de jobbade och slet för.
          </note>
          <note>
            Nu är det många av dem som behöver vår hjälp. De behöver vården
            och omsorgen. Men de behöver också politiken och politikens prioriteringar
            för att man ska se till att de får rätt vård och rätt omsorg också
            när de inte alltid själva klarar att be om den.
          </note>
          <note>
            När det gäller läkemedel är det väldigt sällan som patienten
            själv kan ha en uppfattning om vad som är rätt och riktigt. Man
            måste lita på att det finns vårdprofession och riktlinjer som
            fungerar och tar hänsyn till de olika problem som man har.
          </note>
          <note>
            Politik handlar om att vilja, och politik handlar om prioriteringar.
            Den här regeringen har valt att prioritera fler privata utförare
            i äldreomsorgen. Man har också valt att lägga ned den riktade
            miljardsatsning på kompetensutveckling för personalen som den
            tidigare regeringen, vi socialdemokrater tillsammans med Miljöpartiet
            och Vänsterpartiet, startade.
          </note>
          <note>
            Jag vet att en regering inte med ett enkelt beslut kan lösa alla
            de problem som finns med felaktig läkemedelsanvändning. Men regeringen
            har definitivt ett stort ansvar för hur man prioriterar. Om man
            lyssnar på statsrådet Maria Larsson låter det ungefär som att
            det som behöver göras är allaredan gjort. Vi kan alla känna oss
            lugna, för allting är redan på gång. Dessvärre är min bild att
            så bra är det inte.
          </note>
          <note>
            Thomas Nihlén från Miljöpartiet har här presenterat förslag som
            Miljöpartiet och Socialdemokraterna har utarbetat gemensamt. Vi
            föreslår en lex Gulli efter Gulli Johansson, den person som uppmärksammades
            i tv och som förlorat elva år av sitt liv på grund av felaktig
            läkemedelsanvändning och som dessvärre på inget sätt är ensam
            om detta. Det behöver tydliggöras i lagstiftning att läkemedelsvanvård
            är minst lika allvarlig som annan vanvård, även om den inte alltid
            är lika uppenbar som liggsår eller andra problem.
          </note>
          <note>
            Jag vill fortsätta med några ytterligare förslag utöver det som
            Thomas Nihlén bidragit med.
          </note>
          <note>
            Vi föreslår att man ska ha obligatoriska, multiprofessionella
            läkemedelsgenomgångar. Det förekommer i dag, och jag tror också
            att det ökar. Det är bra, men det räcker inte. Det har funnits
            riktlinjer om detta i många år, och det har kommit många larmrapporter.
            Trots det är det fortfarande väldigt vanligt att man inte har
            en obligatorisk läkemedelsgenomgång eller att den inte är multiprofessionell.
          </note>
          <note>
            Jag var i Umeå i går. I Umeå kommun har man varje år genomgångar
            av alla äldres läkemedel på alla boenden. Man har dock inte med
            sig läkarna eller farmaceuterna. Jag tror att det krävs att det
            finns nationella riktlinjer som säger att så ska det vara. Det
            ska vara obligatoriska läkemedelsgenomgångar, och de ska innehålla
            de olika professioner som krävs de som arbetar nära de äldre,
            läkarna som har förskrivningsrätten och farmaceuterna som har
            den speciella läkemedelskompetensen.
          </note>
          <note>
            Det krävs också att man satsar på personalen. Personalen som
            arbetar nära de äldre är den allra viktigaste kvalitetsfaktorn
            för att uppmärksamma olika reaktioner på läkemedel, både biverkningar
            och positiva verkningar vi ska komma ihåg att det också finns
            sådana.
          </note>
          <note>
            Vi menar att Kompetensstegen bör fortsätta. Man bör fortsätta
            att göra riktade satsningar på personalens kompetens.
          </note>
          <note>
            Det är säkert många anställda i äldreomsorgen och vården, Maria
            Larsson, som gärna skulle vilja ge lavendelmassage och nattmacka
            i stället för nya läkemedel. Det är ju inte så att personalen
            inte skulle önska detta. Sanningen är dock att man på de allra
            flesta boenden i de allra flesta kommuner inte har resurser nog
            för detta. Personalen räcker inte till. Jag skulle nästan gå så
            långt som att säga att det är ett arbetsmiljöproblem att personalen
            inte har möjlighet att utföra den goda omvårdnad och omsorg som
            man kan och vill ge de äldre.
          </note>
          <note>
            För inte så länge sedan var det två allmänläkare som skrev i
            Svenska Dagbladet om just felmedicinering av äldre. De slutade
            sin debattartikel med orden: Frågan är svårare än så. Vi behöver
            resurser och tid för att satsa på de äldre.
          </note>
          <note>
            Det är ju så: Personalen behöver tid, och det kostar pengar.
          </note>
          <note>
            Enligt regeringens egna beräkningar i budgetpropositionen kommer
            kommuner och landsting i vårt land under nästa år att tvingas
            till besparingar. Vi vet att vården är den absolut största utgiften
            i landstingen, och i kommunerna är äldreomsorgen en mycket stor
            utgift. Det är nästan omöjligt att göra besparingar i landstingens
            och kommunernas budgetar utan att det drabbar äldreomsorgen och
            sjukvården. Det är dessvärre vad jag tror att vi kommer att få
            se de kommande åren.
          </note>
          <note>
            Jag menar att det regeringen här har presenterat på inget sätt
            är tillräckligt.
          </note>
          <note>
            I detta anförande instämde Per Svedberg (s) och Thomas Nihlén
            (mp).
          </note>
          <note type="speaker">
            Anf. 5 MARGARETA B KJELLIN (m):
          </note>
          <note>
            Herr talman! Jag kommer in i ett rum. Där ligger Hulda, och hon
            är mycket orolig. Hon har larmat hela natten. Som en i vårdpersonalen
            ser jag att Hulda har ångest. Hon sover inte. Hon ligger och skriker.
            Jag lider med Hulda. I morgon ska jag prata med sköterskan. Hulda
            behöver något att sova på, något som dämpar hennes oro.
          </note>
          <note>
            Herr talman! Så tror jag ofta att felmedicinering och överdosering
            börjar.
          </note>
          <note>
            En god omvårdnad handlar om iakttagelser, observationer, rapportering
            och behandling av olika symtom och sjukdomsbilder. Detta tillsammans
            med ett gott bemötande och ett mänskligt och varmt omhändertagande
            är grunden för en hög kvalitet.
          </note>
          <note>
            Har vi då fått en medvetet dålig omvårdnad, ett sämre bemötande
            och ett uselt omhändertagande? Nej, herr talman, det är inte vad
            jag säger. Vad jag säger är att när de äldre i särskilt boende
            har blivit allt sjukare och alltmer vårdkrävande prioriteras inte
            längre tid till samtalet eller tid till att sitta en stund för
            att lugna en orolig själ inför natten. Biståndsbedömningen har
            förändrats.
          </note>
          <note>
            När har då det skett? Under hela slutet av 1990-talet och början
            av 2000-talet har inställningen inom äldreomsorgen förändrats.
            Den förändringen började i och med kommunaliseringen av äldreomsorgen.
            Till en början innebar denna många fördelar, men i takt med utvecklingen
            och i många fall avvecklingen av sjukvården förändrades också
            innehållet i äldrevården. Kvarboende i hemmet blev så småningom
            ledstjärnan. Vi gick in i en trend där boendet i hemmet i stället
            för att vara en möjlighet blev det allra vanligaste alternativet.
            Under förra mandatperioden försvann 18 000 platser inom särskilt
            boende. De som fick plats var allt sjukare och behövde allt större
            vårdinsatser.
          </note>
          <note>
            Personalbemanningen har dock inte förändrats utifrån de äldres
            ändrade behov. Aktiviteterna för de äldre under dagarna har också
            blivit fattigare. Daglig verksamhet och terapi har försvunnit
            och timmarna i ensamhet på rummet har blivit fler.
          </note>
          <note>
            Livssituationen för våra äldre har skapat symtom och sjukdomspanoraman
            som kanske ibland har feltolkats med felmedicinering och överdosering
            som följd. Nu är det läkemedel som sätts in, läkemedel som i sig
            ger olika biverkningar vilka i sin tur behandlas med läkemedel.
            Många nya läkemedel har tillkommit, och gamla läkemedel har fått
            nya användningsområden. Ofta är det läkemedel som inte har testats
            på äldre sjuka utan på unga, friska män. Biverkningsbilden blir
            annorlunda när man behandlar äldre, ofta sjuka kvinnor med dessa
            läkemedel. Att ta till kliniska prövningar på äldre sjuka har
            jag dock svårt att se som etiskt försvarbart. Jag tror att man
            måste titta på andra vägar att se den symtombilden. Äldreomsorgen
            har drivits in i ett ekorrhjul där människor och deras behov inte
            längre står i centrum.
          </note>
          <note>
            Detta, herr talman, tror jag är några orsaker till att vi nu
            har fått alla dessa uppmärksammade fall av felmedicinering och
            överdosering detta tillsammans med en ökad tilltro till att läkemedel
            är det som skapar en god kvalitet inom äldrevården.
          </note>
          <note>
            Alliansregeringen har sett det här problemet, även om det inte
            varit tydligt hur stor omfattningen har varit. De kvalitetsförstärkningsmedel
            som vi har avsatt för bland annat ökad läkarmedverkan och fler
            läkemedelsgenomgångar, tillsammans med medel för dagliga verksamheter,
            är och måste vara utgångspunkten för arbetet.
          </note>
          <note>
            Socialstyrelsen har undersökt i vilken utsträckning och till
            vilka ändamål kommunerna använt stimulansmedel. Vi hörde statsrådet
            räkna upp en del av detta. I sin redovisning av hur dessa medel
            använts uppger kommunerna en mycket viktig sak, nämligen att de
            upptäckt att detta är en lärandeprocess. De har sett vikten av
            detta och börjat få upp ögonen för det. De stimulansmedel som
            alliansregeringen tillför äldreomsorgen är därför också en fingervisning
            om vad som är viktigt för att ha en hög kvalitet. Där har läkemedlen
            stor betydelse.
          </note>
          <note>
            Vi kan också komma ihåg att det inför kommunaliseringen av äldreomsorgen
            diskuterades mycket om kommunerna även skulle ta över ansvaret
            för läkarinsatser inom äldreomsorgen. Så blev det inte. Men den
            bild som har uppstått av behovet av läkare inom olika boendeformer
            på kommunal bas visar att det kanske är dags att återuppta diskussionerna.
          </note>
          <note>
            Tyvärr är det omöjligt att ha geriatriker och geriatrisk praktik
            eftersom det nästan inte finns några sådana vårdplatser inom sjukvården
            i dag. Det tycker jag är ett stort problem. Men kanske skulle
            man kunna tänka sig en geriatrisk kompetens och vård inom kommunen.
            Jag ser där en framtida vision. Jag tror nämligen personligen
            att vi behöver anställa fler läkare eller få en större tillgång
            till geriatriker för att öka kvaliteten och minska risken för
            felmedicinering och överdosering. Det behövs också sjuksköterskor
            och undersköterskor med rätt utbildning i omvårdnaden av äldre.
          </note>
          <note>
            Sist men inte minst måste vi titta i backspegeln och se på utvecklingen
            för att se var det har gått fel och se vilka åtgärder vi ska vidta
            för att stärka kvaliteten inom äldreomsorgen.
          </note>
          <note type="speaker">
            Anf. 6 KENNETH JOHANSSON (c):
          </note>
          <note>
            Herr talman! Åhörare! Tv-tittare! För en tid sedan besökte jag
            Tomtebogården i Mora som drivs av vårdföretaget Carema. Sjukskötare
            Mats visade vad som gjorts tillsammans med de äldre som bor vid
            äldreboendet. Genom individuella läkemedelsgenomgångar, den medicinska
            kompetensen hos personalen, kontinuerlig dialog med läkare och
            med ett nytt synsätt har goda resultat uppnåtts.
          </note>
          <note>
            En mindre, och mer anpassad, användning av läkemedel ersatte
            personlighetsutslätning och oro och aggressivitet med mer av välmående
            och livskvalitet som resultat. Utsättning av läkemedel ledde till
            att diagnoser som Parkinsons sjukdom och demens kunde tas bort
            för ett antal boende då de visat sig vara biverkningar av psykofarmaka.
            Jag tycker att Tomtebogården är ett av många goda exempel på vad
            som kan göras och görs runt om i landet.
          </note>
          <note>
            Men tyvärr finns det också exempel på att det inte fungerar.
            En vanlig orsak till lex Maria-anmälningar eller anmälningar till
            hälso- och sjukvårdens ansvarsnämnd rör felmedicineringar bland
            äldre.
          </note>
          <note>
            Enligt Läkemedelsverket har också antalet anmälningar över allvarliga
            biverkningar ökat med nästan 90 procent till omkring 1 000 fall
            per år.
          </note>
          <note>
            Herr talman! När gamla mor får en mängd olika piller, övermedicineras
            och får preparat som inte fungerar tillsammans måste vi säga stopp,
            eller när mor är personlighetsförändrad, orolig och inte längre
            bestämmer över sitt liv och har fått livskvaliteten begränsad
            på grund av felmedicinering. Vi kan inte, och ska inte, som anhöriga
            eller medborgare göra de medicinska bedömningarna. Men vi kan,
            och vi ska, ställa krav på den medicinska professionen och på
            sjukvårdsansvariga. Patientsäkerheten och kvaliteten avseende
            läkemedelsbehandling för äldre måste förbättras. Över huvud taget
            måste engagemanget för äldres sjukdomar öka och den geriatriska
            kompetensen stärkas.
          </note>
          <note>
            Herr talman! Läkemedel, rätt använda, är självfallet en viktig
            del av hälso- och sjukvården, i många fall en förutsättning för
            att vården ska lyckas att behandla, lindra och bota.
          </note>
          <note>
            Centerpartiets och alliansregeringens arbete med att omreglera
            apoteksmarknaden ska ge oss fler och tillgängligare apotek och
            därmed bättre service, fler farmaceuter och på sikt lägre priser.
            Det ger oss bättre möjligheter för ett lokalt samarbete, med läkemedelsgenomgångar
            och annat, för bland annat våra äldre.
          </note>
          <note>
            Centerpartiet vill se en ökad mångfald i äldreomsorgen, att äldre
            tillsammans med sina anhöriga ska få göra egna val av sitt boende
            och annat. Vården och omsorgen måste fungera såväl i särskilda
            boenden som i egna hem. Öppna jämförelser, kvalitetsjämförelser,
            är viktiga att lyfta fram. Hit hör också läkemedelshanteringen.
            Uppgifter om hemsjukvård och läkarmedverkan måste tydligt framgå
            för att äldre och anhöriga ska klara av att göra sina val.
          </note>
          <note>
            Herr talman! Jag tycker att det också är viktigt att framhålla
            att allt verkligen inte är nattsvart avseende medicinering och
            läkemedelsanvändning. Många åtgärder, det har vi hört, har vidtagits
            eller planeras. Alliansregeringen satsar särskilt på bättre patientsäkerhet,
            underlättar informationsförsörjningen, har inrättat ett kompetenscenter
            för demensvård, Socialstyrelsen tar fram riktlinjer för demensvård
            som bland annat har fokus på läkemedelshantering, tillsynen har
            förbättrats, äldreforskningen förstärks.
          </note>
          <note>
            Ja, listan på åtgärder kan göras mycket längre. Vi har också
            hört att stimulansbidragen på 1,35 miljarder per år går bland
            annat till läkemedelsgenomgångar, som kraftigt har ökat, till
            utbildningsinsatser rörande läkemedel, läkarmedverkan och utveckling
            av demensvården.
          </note>
          <note>
            Särskilt glädjande är att det finns många, som Tomtebogården
            i Mora, som gör ett bra arbete.
          </note>
          <note>
            Mitt och Centerpartiets besked är att en god livskvalitet och
            trygghet på ålderns höst ska Välfärds-Sverige år 2008 klara.
          </note>
          <note type="speaker">
            Anf. 7 BARBRO WESTERHOLM (fp):
          </note>
          <note>
            Herr talman! Jag tror att vi är eniga om målet, en god läkemedelsbehandling
            av äldre med minimum av risker. Då gäller det att vi tar vara
            på de goda förslag som kommer fram i en sådan här debatt och på
            andra vägar och att vi inte skapar en politisk träta. Det är en
            för allvarlig fråga för det. Jag tror visserligen inte på en sådan
            läkemedelsorganisation som Thomas Nihlén föreslår. Jag tror att
            vi kommer snabbare fram genom att gå vidare på Maria Larssons
            väg, med de förslag som regeringen har presenterat, och sedan
            utvecklar det hela ytterligare.
          </note>
          <note>
            Jag kommer att i det här inlägget koncentrera mig på läkarna.
            Det är läkarna som har ansvaret för att skriva ut alla läkemedel.
            Vilka förutsättningar har då läkarna att göra rätt saker?
          </note>
          <note>
            Jag börjar med utbildningen, som Thomas Nihlén var inne på. Utbildningen
            i geriatrik, alltså läran om äldres sjukdomar och läkemedelsbehandling,
            på våra universitet har under årens lopp krympt till nästan ett
            minimum, skulle jag vilja säga. Den måste få större utrymme i
            grundutbildningen. Det här är den största patientgrupp som läkarna
            möter, och läkemedelsbehandlingen är den vanligaste behandlingsformen.
            Då måste den få ordentligt utrymme i utbildningen. Här tycker
            jag att Högskoleverket och Socialstyrelsen skulle få ett uppdrag
            att se: Hur ser det ut? Vad är behovet? Hur kan man ändra? Det
            är nämligen så att regering och riksdag inte kan gå in och peta
            i hur universiteten lägger upp sina utbildningar. Det är myndigheterna
            som måste göra det.
          </note>
          <note>
            Sedan måste fortbildningen fungera. Här kommer ordet tid in.
            Läkarna måste få tid att fortbilda sig i läkemedelsbehandling
            och i geriatrik. Geriatriken måste få en större plats i sjukvården.
            Pensionärsorganisationerna räddade hem geriatriken som en egen
            specialitet inom medicinen. Det var inte lätt, men det gick. Det
            är en markering av att den kunskapen är viktig i hälso- och sjukvården.
          </note>
          <note>
            Vidare måste läkare och patienter få tid vid patientmötet, tid
            att diskutera vad problemen egentligen handlar om. Vi vet att
            många äldre söker för symtom som egentligen är någonting annat.
            Man måste alltså sluta med att snabbt behandla symtom och i stället
            gå till botten med den verkliga orsaken. Till exempel är alkoholism
            bland äldre en inte så ovanlig orsak, men den presenteras i form
            av andra symtom och ska ha andra åtgärder.
          </note>
          <note>
            Läkare måste sedan få tid att analysera varför äldre har fått
            alla läkemedel från andra kolleger och få tid att undersöka vilka
            läkemedel som kan rensas ut ur listan. I dag vågar inte allmänläkarna,
            som det ofta handlar om, röra i andra kollegers medicinrekommendationer.
            Men det modet och den tiden måste läkarna få. Jag har också mött
            en okunskap bland läkare om var man kan söka den samlade informationen
            om en patients läkemedel. Det behövs en information om det också.
          </note>
          <note>
            Läkare måste få tid att analysera sin egen läkemedelsförskrivning.
            En som har gjort det är Per Fugelli, allmänläkare i Norge. Han
            analyserade sin egen läkemedelsförskrivning över tre års tid.
            Efter det var han på väg att anmäla sig själv till norska hälso-
            och sjukvårdens ansvarsnämnd, för han upptäckte så många fel som
            han hade begått.
          </note>
          <note>
            Det här är en lärandeprocess. Läkare måste få tid att diskutera
            med kolleger det egna förskrivningsmönstret jämfört med andras.
            Det är en lärandeprocess som vi måste rusta läkarna för.
          </note>
          <note>
            Jag menar att det ska vara en läkare som har ansvaret för den
            äldres läkemedelsbehandling. Denne läkare ska också kunna vara
            anställd i kommunen. Detta att skilja läkarna från det övriga
            äldreomsorgsteamet är helt galet. Man behöver alla de här kompetenserna
            för att det ska bli rätt. Då möter läkaren sjusköterskor, undersköterskor
            och annan personal och kan diskutera varför Karl eller Anna försämrats
            på ett visst sätt, om det är läkemedel som ligger bakom, om det
            är dålig nutrition eller något annat som har hänt kring Karl eller
            Anna. I dag ställs läkaren utanför det här teamet på ett, som
            jag tycker, väldigt olyckligt sätt.
          </note>
          <note>
            Jag fortsätter i nästa anförande med det som jag vill tillägga.
          </note>
          <note type="speaker">
            Anf. 8 EVA OLOFSSON (v):
          </note>
          <note>
            Herr talman! Att äldre och läkemedel är en mycket viktig fråga
            lyfter vi alla fram här. Det handlar om äldres liv och livskvalitet.
            Det handlar om övermedicinering men ibland också om undermedicinering,
            om att man inte följer upp biverkningar tillräckligt mycket och
            om hur många olika mediciner fungerar när äldre människor använder
            dem.
          </note>
          <note>
            Att felmedicinering är vanvård håller jag med Thomas Nihlén om.
            Vi har sett att den kan drabba mycket hårt och att den drabbar
            många. Det finns även skillnader mellan könen.
          </note>
          <note>
            Jag vill också lyfta fram en fråga som lyftes av en forskare
            nyligen, att lågutbildade äldre får fler läkemedel och mer omoderna
            läkemedel. Så får det inte vara.
          </note>
          <note>
            I samband med diskussionen efter Uppdrag granskning skrev Socialstyrelsens
            chef, Lars-Erik Holm, en självkritisk artikel. Han skrev att det
            handlar om de allra äldsta och sjukaste personerna i vårt samhälle,
            att gamla får tio eller fler läkemedel per dag och att var fjärde
            patient sväljer direkt olämpliga mediciner. Därför kan jag hålla
            med Thomas Nihlén om väldigt mycket när han talar om bristen på
            forskning när det gäller äldre och läkemedel, när han tar upp
            den bristande utbildningen i geriatrik, gerontologi och läkemedelsbehandling,
            som också har lyfts fram av andra här.
          </note>
          <note>
            Socialstyrelsens chef pekar på att ingen tar helhetsansvar, att
            tiden på sjukhus är väldigt kort, att preparaten snabbt byter
            namn, att äldre dubbelmedicineras utan att de själva eller ens
            vårdpersonalen är medvetna om det.
          </note>
          <note>
            Min egen erfarenhet säger mig att det handlar om många fler saker
            än de som vi varit inne på. På de äldreboenden som jag besöker
            som har en fast läkare som man känner, som känner de äldre, som
            känner personalen, som är intresserad av att arbeta med äldre,
            med handledning och med utbildning av personalen fungerar det
            mycket bra. Då ökar den medicinska kvaliteten på en gång.
          </note>
          <note>
            Tyvärr är det alltför vanligt med läkarbyten och till och med
            stafettläkare på det här området, och läkare med geriatrisk utbildning
            är en bristvara. Vi behöver utbilda fler läkare i Sverige. Sveriges
            Kommuner och Landsting har ju sagt att den satsning som alliansregeringen
            har gjort inte räcker.
          </note>
          <note>
            Jag tror också att det vore bra om kommunerna själva kunde få
            anställa läkare. Då skulle man kunna bygga upp en helt annan kontinuitet.
          </note>
          <note>
            Hemsjukvården ligger i dag inte ute på kommunerna i mer än hälften
            av Sveriges kommuner. När hemsjukvården och kommunerna ligger
            ihop kan vi få en annan kvalitet och en annan samordning mellan
            hemsjukvården och hemtjänsten som är till gagn för de äldre. Det
            är hög tid att se till att det blir så, tycker jag.
          </note>
          <note>
            Socialstyrelsens chef avslutade sitt debattinlägg med att frågan
            är mycket vidare än de konkreta åtgärder som han ville dra i gång
            från Socialstyrelsens sida. Frågan handlar om vilken kvalitet
            på vården vi tycker att de äldre ska ha, hur mycket vi är beredda
            att betala för de äldres livskvalitet. Detta vore det intressant
            om äldreomsorgsminister Maria Larsson tog upp, för jag delar Ylva
            Johanssons oro för frysningarna av statsbidragen till kommuner
            och landsting, att de får besparingar i stället för mer resurser
            till äldreomsorgen.
          </note>
          <note>
            Vi vill från Vänsterpartiets sida ha fler undersköterskor, sjuksköterskor,
            arbetsterapeuter, sjukgymnaster och närvarande chefer i äldreomsorgen.
            Vi satsar på det i vårt välfärdslyft för 25 000 fler anställda
            de närmaste tre åren, och vi satsar på de utbildningar som behövs
            för att nå dit.
          </note>
          <note>
            Det behövs också, som Ylva Johansson sade, en satsning på kompetensutveckling.
            V, s och mp satsade gemensamt 1 miljard på tre år på kompetensutveckling.
            Dessa pengar levde den borgerliga regeringen lite på det första
            året. De är nu slut, och man har inte gjort några satsningar.
            Från Vänsterpartiet har vi föreslagit en tioårig satsning på 4
            miljarder för att se till att all personal i äldreomsorgen får
            den grundutbildning de ska ha, en kvalificerad påbyggnadsutbildning.
          </note>
          <note>
            Jag vet efter alla år som jag själv har jobbat med äldreomsorgen
            och besökt många äldreboenden och hemtjänst att när det finns
            tillräckligt med personal och personalen har fått de kunskaper
            man behöver som verktyg och har ett genomtänkt arbetssätt, då
            kan man använda mycket mindre psykofarmaka på ett demensboende
            och i stället använda den personliga närvaron, den mänskliga närheten
            för att lugna och dämpa ångest och oro.
          </note>
          <note>
            Jag vet att där det finns tillräckligt med sjuksköterskor, också
            sjuksköterskor som har fått möjligheten att gå en geriatrisk utbildning,
            har man ett helt annat utrymme att följa upp och handleda annan
            personal. Då ökar kvaliteten i äldreomsorgen. Då minskar biverkningarna.
          </note>
          <note>
            Ökad kvalitet i vardagen är en av de allra viktigaste åtgärderna
            om vi ska komma till rätta med felmedicinering av äldre kvinnor
            och män i äldreomsorgen. Jag skulle därför vilja ställa några
            konkreta frågor till det ansvariga statsrådet: Skulle Maria Larsson
            vara beredd att se till att hemsjukvården gick över till kommunerna
            i hela landet? Skulle Maria Larsson kunna tänka sig att ta en
            diskussion med Sveriges Kommuner och Landsting om att verkligen
            få ett system som gör att sjuksköterskorna i äldreomsorgen får
            geriatrisk specialistutbildning? Skulle Maria Larsson kunna tänka
            sig att kommunerna ska få anställa läkare? Och skulle Maria Larsson
            kunna tänka sig att satsa mer pengar på äldreomsorgen?
          </note>
          <note type="speaker">
            Anf. 9 Statsrådet MARIA LARSSON (kd):
          </note>
          <note>
            Herr talman! Det är en allvarlig och viktig fråga som vi diskuterar
            här i dag. Både som företrädare för regeringen och som kristdemokrat
            är det för mig en fråga av allra största vikt. Det är därför som
            regeringen också har gett den så hög prioritet.
          </note>
          <note>
            Frågan har diskuterats i decennier. Därför är det ingen quick
            fix som kan vara den avgörande skillnaden. Det behövs en rad olika
            åtgärder.
          </note>
          <note>
            Jag tror att jag i mitt inlägg tydligt visade att frågan har
            hög prioritet. Vi har därför vidtagit en lång rad åtgärder för
            att kunna förbättra situationen.
          </note>
          <note>
            Vi får många förslag från oppositionen. Jag undrar lite försynt
            varför ni inte genomförde förbättringarna. Det är bara två år
            sedan ni var i majoritetsställning. Det hände väldigt lite då
            när det gällde förbättrad läkemedelsanvändning.
          </note>
          <note>
            Vi har verkligen tagit frågan på allvar. Vi har satt i gång en
            rad olika åtgärder. Låt mig repetera vilka dessa är: bättre fungerande
            arbetssätt, bättre informationsförsörjning så att läkaren som
            ska skriva ut medicin har hela bilden och bättre patientsäkerhet.
            Vi gör en total översyn för att kunna förbättra patientsäkerheten,
            vilket är en nödvändig men försummad åtgärd. Vi arbetar för att
            skapa en effektivare tillsyn. Det är en kvalitetsfaktor som kan
            upptäcka missförhållanden och var i systemet det inte fungerar.
            I dag fungerar den inte på ett tillfredsställande sätt. Vi har
            bidragit till ökade kunskaper om demenssjukdomar i vård och omsorg.
          </note>
          <note>
            Det är en lång rad åtgärder av ett ganska omfattande slag som
            vi har satt i gång, och vi kommer kanske att kunna läsa ut ett
            resultat av dessa före 2010. Det är min förhoppning att det tydligt
            ska visa sig att ett förbättringsarbete nu sker.
          </note>
          <note>
            Vi har lagt mycket pengar på läkemedelsgenomgångar i kommunerna.
            Det har tagit fart. Personalen får därmed ökade kunskaper. Vi
            har också gett mycket stöd till kommunerna. 24 miljarder går från
            statens kassa till stöd för kommunerna under den kommande treårsperioden.
          </note>
          <note>
            Det är betydligt mer än vad exempelvis Socialdemokraterna lägger
            på kommuner och landsting. Dessutom finns det liten överensstämmelse
            på vänstersidan. Vänsterpartiet har inget budgettak att ta hänsyn
            till, och därför kan man föreslå i princip vad som helst.
          </note>
          <note>
            Särskilt i dessa tider är det dock viktigt att vi tar ett finansiellt
            ansvar, att vi känner ansvar för Sveriges ekonomi.
          </note>
          <note>
            Låt mig kommentera några av de saker som sagts. Thomas Nihlén
            gjorde uttalandet att läkemedelsbehandling av äldre är ett stort
            experiment. Det är oklokt att uttrycka sig på det sättet. Det
            kan skapa en stor oro. Det är inte ett uttryckssätt som vi ska
            använda i en seriös debatt.
          </note>
          <note>
            Kliniska prövningar görs i dag på äldre personer. Regeringen
            gör dessutom en stor forskningssatsning, som alla känner till
            vid det här laget, där den medicinska forskningen är en viktig
            del. Vi ska dock vara medvetna om att felmedicinering och biverkningar
            ibland kan uppkomma därför att matintaget kanske inte har varit
            det bästa. De kliniska forskningsresultaten baserar sig på personer
            som har haft tillräckligt med mat i magen. Vi behöver ha en kunskapsbas
            för att söka orsaker till biverkningar över ett mycket bredare
            fält med en helhetssyn på patienten.
          </note>
          <note>
            Vi har på två år åstadkommit mycket förbättringsarbete. Mer finns
            säkert att göra. Jag lyssnar med intresse på de förslag som uppkommer
            i debatten. De förslag som hittills har kommit får dock gärna
            specificeras något mer innehållsmässigt om de ska bli användbara.
          </note>
          <note type="speaker">
            Anf. 10 THOMAS NIHLÉN (mp):
          </note>
          <note>
            Herr talman! En fråga som har en nära koppling till läkemedelsgenomgångar
            är frågan om utsättning av läkemedel. Den informationskälla som
            läkaren oftast använder vid läkemedelsförskrivning kallas Fass.
          </note>
          <note>
            I Fass saknas i dag ett strukturerat avsnitt med information
            om hur man ska gå till väga vid utsättning av läkemedel, alltså
            när patienten ska sluta att ta ett visst läkemedel. Det finns
            som regel ingen information om vilka symtom eller biverkningar
            som patienten kan förväntas uppleva i samband med utsättningen.
            Om ett läkemedel inte sätts ut på ett korrekt sätt kan det få
            allvarliga konsekvenser för patienten i form av biverkningar och
            andra hälsoproblem. Detta gäller framför allt antipsykotiska,
            smärtstillande, lugnande och antidepressiva läkemedel.
          </note>
          <note>
            Vi anser att detta är ett uppenbart patientsäkerhetsproblem som
            måste åtgärdas. Vi föreslår därför att uppgifter om och anvisningar
            för utsättning av läkemedel måste finnas med i Fass.
          </note>
          <note>
            I dag är Socialstyrelsen den tillsynsmyndighet som har det fulla
            ansvaret för tillsynen av all läkemedelsanvändning inom vård och
            omsorg. Det innebär att man ska bevaka, följa upp och utvärdera
            hur alla läkemedel används och fungerar i den dagliga vården.
            I ansvaret ingår också att se till att behandlingsrekommendationer,
            riktlinjer och vägledning följs inom vård och omsorg när det gäller
            läkemedelsanvändning.
          </note>
          <note>
            I dag har Socialstyrelsen mycket små resurser för att utföra
            detta omfattande uppdrag. Det är inte acceptabelt. Vi vill därför
            göra en kraftig förstärkning av resurserna till Socialstyrelsen
            så att man ska kunna uppfylla sitt tillsynsansvar inom läkemedelsområdet
            på ett rimligt sätt.
          </note>
          <note>
            Vårt viktigaste förslag kallar vi lex Gulli. Gulli Johansson
            berövades elva år av sitt liv på grund av läkemedelsvanvård. Berättelsen
            om Gulli, som SVT gav oss, fick på sätt och vis ett lyckligt slut.
            Gulli vaknade upp efter att ha varit så dålig att hon inte längre
            kunde svälja sina läkemedel. I stället för att dö kom Gulli tillbaka.
          </note>
          <note>
            Vi får aldrig glömma det som hände Gulli Johansson. Vi måste
            göra allt för att se till att andra inte drabbas av samma öde
            som Gulli.
          </note>
          <note>
            Lex Sarah kom till som ett svar på rapporter från äldreboenden
            om vanvård. I dag talar vi om en annan form av vanvård. Låt mig
            kalla den läkemedelsvanvård. Vi anser att det behövs en utvidgning
            av lex Sarah som också täcker denna form av vanvård. Vi vill kalla
            den lex Gulli.
          </note>
          <note>
            I detta anförande instämde Gunvor G Ericson (mp).
          </note>
          <note type="speaker">
            Anf. 11 YLVA JOHANSSON (s):
          </note>
          <note>
            Herr talman! Socialdemokraterna och Miljöpartiet har tillsammans
            tagit fram tio förslag på hur vi kan förbättra läkemedelsanvändningen
            för äldre.
          </note>
          <note>
            Som Thomas Nihlén beskrev handlar det om en ny lag, lex Gulli.
            Vi ska se till att Gulli Johanssons långvariga felmedicinering
            blir ett exempel som inte kan upprepas.
          </note>
          <note>
            Det handlar om att förbättra tillsynen. Resurserna till Socialstyrelsens
            läkemedelstillsyn måste öka. Det handlar om att utveckla läkemedelsregistren.
            Det handlar om obligatoriska läkemedelsgenomgångar.
          </note>
          <note>
            Det handlar om att satsa på personalens kompetensutveckling genom
            att fortsätta Kompetensstegen. Det handlar om att ge Högskoleverket
            och Socialstyrelsen i uppdrag att se över läkarutbildningen för
            att se till att man får tillräcklig kompetens när det gäller geriatrik.
            Det handlar om nationella kvalitetskrav i äldreomsorgen.
          </note>
          <note>
            Det handlar om en jour- eller upplysningslinje dit allmänheten
            kan ringa och få information och också kunna diskutera oro som
            man har när det gäller läkemedelsanvändning.
          </note>
          <note>
            Det handlar om att se till att de läkemedel som används mestadels
            på äldre också ska vara testade på äldre. Någon sådan garanti
            finns inte i dag.
          </note>
          <note>
            Det handlar också om en kommission för läkemedelssäkerhet. Problemet
            är omfattande; det vet vi. Vi vet dock inte hur stort. Med bättre
            kunskap skulle man också kunna sätta in bättre åtgärder.
          </note>
          <note>
            Det här är tio förslag som jag hoppas att Maria Larsson ska kunna
            ge respons på i sina kommande anföranden.
          </note>
          <note>
            Jag vill också svara på något av det som hon tog upp. Under den
            tid som Socialdemokraterna regerade gjorde vi tillsammans med
            Vänsterpartiet och Miljöpartiet en nationell utvecklingsplan för
            vård och omsorg om äldre. I fokus stod de sjukaste äldre.
          </note>
          <note>
            En del av de förslag som vi lade fram har den nuvarande regeringen
            fortsatt med. Det tycker jag är bra. En del av de förslag vi hade
            här har regeringen valt att avsluta eller skrota som till exempel
            hemsjukvården och kompetensutvecklingen för personalen.
          </note>
          <note>
            Det är inte sant när Maria Larsson säger att vi skulle ha mindre
            pengar till kommuner och landsting i vårt budgetalternativ. Vi
            föreslår inte sänkta skatter. Vi föreslår satsningar på mer pengar
            till vården.
          </note>
          <note>
            I detta anförande instämde Gunvor G Ericson (mp).
          </note>
          <note type="speaker">
            Anf. 12 MARGARETA B KJELLIN (m):
          </note>
          <note>
            Herr talman! Som vårdlärare och verksam inom äldreomsorgen i
            hela mitt vuxna liv blir jag lite förvånad när vi får denna fokusering
            på läkemedel som den viktigaste delen inom äldreomsorgen. Det
            handlar om en god omvårdnad och en god omsorg, en iakttagelse-
            och observationsförmåga för att kunna omsätta det och se när vi
            behöver använda läkemedel och när vi ska ta till andra insatser.
          </note>
          <note>
            Det som hände under förra mandatperioden, när vi fick så många
            fler som var sjuka med större behov av vård inom de särskilda
            boendeformerna, har satt sina spår. Något annat som har satt sina
            spår är de på gott och ont förändrade utbildningarna, där man
            på den goda sidan har fått mer etik och andra delar in i utbildningen
            men också på den onda har minskat kunskaperna om anatomi, fysiologi
            och läkemedelslära.
          </note>
          <note>
            Jag tror att vi måste ta tillbaka en del av det gamla, det vi
            har gjort tidigare i utbildningen. Det finns ju möjlighet att
            göra det, och jag tror att de här artikelserierna sätter fokus
            på det även för att man ska se inom utbildningen hur viktigt det
            är.
          </note>
          <note>
            Jag vill säga att det som hände med Kompetensstegen, som jag
            också som vårdlärare har arbetat med, inte var en fokusering på
            läkemedel. Det var en fokusering, som också var väldigt bra, på
            etik och bemötande. Jag tror att det som händer med stimulansmedlen,
            hur man genom läkemedelsgenomgångar och ökad läkarmedverkan verkligen
            har satt fokus på läkemedel som en del i den viktiga omsorgen
            om de äldre, kommer att leda till att vi får en annan syn på innehållet
            och bredden i en viktig, kvalitetssäker vård för de äldre.
          </note>
          <note type="speaker">
            Anf. 13 KENNETH JOHANSSON (c):
          </note>
          <note>
            Herr talman! För det första tycker jag att den här debatten har
            varit viktig. Den har påmint oss om problem med felmedicinering
            hos äldre och vilka oacceptabla konsekvenser den kan få i form
            av nedsatt livskvalitet och annat.
          </note>
          <note>
            För det andra tycker jag att debatten tydligt har visat att det
            görs omfattande insatser för att komma till rätta med problemen.
            Vi har fått en lång rad genomgångar av vad som faktiskt görs.
            De individuella läkemedelsgenomgångarna, den medicinska kompetensen,
            den förbättrade patientsäkerheten och den förstärkta tillsynen
            är några av de områden som pekas ut. Jag har framfört att den
            tillgängligare apoteksservicen och fler farmaceuter, som vi förväntar
            oss blir resultatet av pågående omreglering, också kommer att
            leda till en förbättrad situation på det här området.
          </note>
          <note>
            För det tredje tycker jag att det här är frågor för samförstånd.
            Det handlar om att lyssna på varandra, att lära av varandra och
            att mycket av jobbet görs lokalt i kommuner och landsting. Haverikommission
            ja, det låter det. Jag ser det mer som att vi här har en fråga
            som finns i ett sammanhang och som måste få en ordning. Socialdemokraterna
            säger att det var bättre förr. Ja, vi har hört det. Men nu blickar
            vi framåt. Det största hotet mot kommuners och landstings ekonomi
            är trots allt skattechocken och att 60 000 färre kommer att få
            arbete om den politiken får genomslag, och det är inte vad som
            behövs.
          </note>
          <note>
            För det fjärde tycker jag att vi måste lägga an på att genomföra
            allt det som nu planeras. Vi måste se till att utveckla vidare,
            och vi måste kunna erbjuda högsta tänkbara livskvalitet hos våra
            äldre. Det är vad jag, Centerpartiet och alliansregeringen arbetar
            med.
          </note>
          <note type="speaker">
            Anf. 14 BARBRO WESTERHOLM (fp):
          </note>
          <note>
            Herr talman! Det finns en producentobunden bok som är spridd
            över landet genom läkemedelskommittéerna om hur man sätter ut
            läkemedel, och den är djupare och bredare än vad jag tror att
            Fass skulle kunna åstadkomma.
          </note>
          <note>
            Jag vill också ta upp att vi inte borde tillåta stafettläkare
            i äldreomsorgen. Det krävs kontinuitet, både när det gäller läkarinsatser,
            sjuksköterskeinsatser och övriga yrkesgruppers insatser. Det här
            är viktigt.
          </note>
          <note>
            Det är precis som Margareta B Kjellin sade. Det här är en del
            i en mycket större fråga. Det gäller synen på äldre. Äldre diskrimineras
            i Sverige och också internationellt. Världshälsoorganisationen
            har observerat det, och EU-kommissionen har observerat det. Vi
            har fått en lagstiftning mot åldersdiskriminering i arbetslivet.
            Men det räcker inte för att förändra synen på äldre i samhället.
          </note>
          <note>
            Äldre är en resurs. Äldre har rätt att betraktas som individer
            också i livets slutskede och få del av inte bara en god läkemedelsbehandling
            utan också andra insatser, inte minst med socialt innehåll i vardagen.
          </note>
          <note>
            Regeringen arbetar med en värdighetsgaranti i linje med Folkpartiets
            omsorgsgaranti, som vi förde fram i valrörelsen. Inom ramen för
            värdighetsgarantin ligger många saker inklusive en god läkemedelsbehandling
            av äldre. Vi ska komma ihåg att läkemedlen gör nytta när de används
            rätt. Då ska man inte vara rädd för dem.
          </note>
          <note type="speaker">
            Anf. 15 EVA OLOFSSON (v):
          </note>
          <note>
            Herr talman! Först vill jag säga att Vänsterpartiet i vanlig
            ordning finansierar sin budget, men man kan göra olika prioriteringar.
            Vi sänker inte skatterna med jobbskatteavdrag och olika skatt
            för pensionärer och löntagare. Vi använder i stället de pengarna
            till en bättre äldreomsorg och hälso- och sjukvård. Vi har ett
            överskott i våra budgetar också. Vi har varit med och sanerat
            Sveriges ekonomi ihop med Socialdemokraterna och Miljöpartiet
            i en mängd budgetar, så vi kan ta ansvar när vi måste göra det.
          </note>
          <note>
            Jag tänkte ställa en fråga om Apoteket. Apoteket spelar en väldigt
            viktig roll för många äldre när det gäller att få råd och stöd
            i läkemedelshantering. Vi har i dag pratat väldigt mycket om de
            äldre som finns i äldreomsorgen, men de allra flesta äldre bor
            ju hemma i sin vanliga bostad. De flesta har inte hemtjänst heller
            utan klarar sig själva långt upp i åldern eller har hjälp av anhöriga.
          </note>
          <note>
            Våra fem pensionärsorganisationer, som representerar 800 000
            pensionärer här i Sverige, har alla framfört väldigt stor oro
            inför avregleringen och utförsäljningen av apoteken, därför att
            man har ett väldigt stort förtroende för apoteken, för den kunskap
            som finns där, för den tillgänglighet som finns över hela landet
            och för att det inte finns något intresse hos Apoteket att sälja
            mer av läkemedel som det rekommenderas att man faktiskt inte ska
            köpa. Jag undrar om avregleringen av Apoteket egentligen hjälper
            till att höja läkemedelssäkerheten för äldre. Jag tycker inte
            det.
          </note>
          <note>
            Jag tänkte avsluta med den fråga som ställdes av två specialister
            i allmänmedicin i Täby i samband med debatten efter tv-programmet
            Uppdrag granskning . De sade just att de behöver tid och resurser
            för de äldre och pekade på att de just nu får mindre tid och resurser
            i Stockholm. Jag undrar om ett påtvingat vårdval ute i landstingen
            egentligen kommer att öka säkerheten när det gäller äldre och
            läkemedel. Jag tror inte det heller.
          </note>
          <note type="speaker">
            Anf. 16 Statsrådet MARIA LARSSON (kd):
          </note>
          <note>
            Herr talman! Det här är en innehållsrik debatt, och det är många
            förslag som målas upp, men jag ser också att det finns en väldigt
            stor överensstämmelse i mycket av våra synsätt.
          </note>
          <note>
            Vi har hört om den tiopunktslista som Socialdemokraterna och
            Miljöpartiet räknar upp, som dock inte Vänsterpartiet finns med
            i. Det blir många frågor för mig att besvara när oppositionen
            inte är samlad.
          </note>
          <note>
            Många av förslagen på tiopunktslistan gäller sådant som vi håller
            på att se över eller som rent av redan kommit på plats. När det
            gäller att förstärka Socialstyrelsens tillsynsuppdrag, även resursmässigt,
            håller vi på med det detta går att avläsa i budgeten genom att
            slå samman tillsynen, som är en viktig faktor för att säkra att
            det inte sker missförhållanden någonstans. Där har vi både en
            samlad organisation som går över äldreomsorgen och hälso- och
            sjukvården och tittar på den ur ett patientperspektiv, ur den
            äldres perspektiv. Det handlar om att ha en helhetssyn så att
            hela vårdkedjan, och läkemedelshanteringen i hela vårdkedjan,
            fungerar. Vi tillsätter dessutom extra resurser från och med 2010
            när den nya organisationen ska finnas på plats.
          </note>
          <note>
            Vi har ett gemensamt intresse av att se till att ansvarsfrågan
            är tydlig. Lex Sarah kan säkert åstadkomma förändringar som gör
            att vi får bättre fungerande verktyg. Hur ett sådant skulle kunna
            se ut funderar vi på. Vi har emellertid Patientsäkerhetsöversynen
            som tittar på just ansvarsfrågan. Det handlar om att tydligt kunna
            identifiera vems ansvar det är när någonting går fel. Vi behöver
            det tydliggörandet för att komma ett steg längre i det förebyggande
            arbetet. Också det är alltså på gång.
          </note>
          <note>
            Det är intressant att Ylva Johansson talar så mycket om vikten
            av geriatrisk kompetens i läkarutbildningen. Ylva Johansson var
            ju det statsråd som nästan hade avskaffat geriatriken om det inte
            hade funnits en massiv opposition mot det. Mitt parti, Kristdemokraterna,
            var ett av de partier som engagerade sig starkt i den diskussionen
            och debatten.
          </note>
          <note>
            Jag håller med om att det behövs mer geriatrisk kunskap hos läkarkåren.
            Det behövs också fler geriatriker i primärvården. Den behöver
            förstärkas. Vi har förstärkt läkarutbildningen med ett antal nya
            platser. Vi har läkarbrist. Vi behöver fler som specialiserar
            sig inom den geriatriska kompetensen. Det är en diskussion som
            vi självklart även för med Sveriges Kommuner och Landsting.
          </note>
          <note>
            Jag hoppas att det var svar på en del av de frågor som ställdes.
          </note>
          <note>
            Jag skulle också vilja säga något till Eva Olofsson som talar
            om apoteken. Ja, apoteken har betydelse. Målsättningen med den
            nya reformen är just att öka tillgängligheten, att enklare kunna
            få tag i läkemedel under säkra omständigheter. Den farmaceutiska
            kompetensen ska finnas att tillgå vad gäller receptbelagda läkemedel.
            Erfarenheterna från andra länder som genomfört detta har varit
            positiva. Vi kan se att tillgången till apotek ökat.
          </note>
          <note>
            I Sverige finns inte särskilt många apotek om man skulle bli
            sjuk på natten. Vi tror att det kan vara en reform, men hela tiden
            måste vi säkra upp med god tillsyn samt goda utvärderings- och
            uppföljningssystem som gör att det finns en kontroll, en utvärdering,
            en uppföljning som ständigt pågår och därmed kan skapa den kvalitet
            i läkemedelshanteringen till våra äldre som är helt nödvändig.
          </note>
          <note type="speaker">
            Anf. 17 THOMAS NIHLÉN (mp):
          </note>
          <note>
            Herr talman! Jag vill tacka Maria Larsson för hennes engagemang
            i dessa frågor. Tyvärr tror jag inte att de förslag som regeringen
            presenterar räcker speciellt långt för att åtgärda de allvarliga
            problem som finns med felaktig läkemedelsanvändning för våra äldre.
          </note>
          <note>
            Vården av våra äldre borde i mycket större utsträckning kännetecknas
            av ett förebyggande och hälsofrämjande perspektiv. Alternativ
            till läkemedelsbehandling borde alltid provas i första hand. Vi
            behöver ett systemskifte som innebär att all vård genomsyras av
            ett uttalat folkhälsotänkande och att de äldre får bättre tillgång
            till en fungerande rehabilitering.
          </note>
          <note>
            Låt mig avslutningsvis konstatera att de äldre i den svenska
            äldrevården behöver mer dragspelsmusik och mindre antidepressiva
            läkemedel. De äldre i den svenska äldrevården behöver fler nattsmörgåsar
            och mindre sömnmedel. De äldre i den svenska äldrevården behöver
            fler promenader och mindre psykofarmaka.
          </note>
          <note>
            Miljöpartiet och Socialdemokraterna har under debatten bjudit
            regeringen på en lång rad förslag och åtgärder. Jag hoppas att
            de vågar plagiera några av dem så att vi snabbt får en förändring
            till det bättre. Jag tror dock att vi efter nästa val har en rödgrön
            regering, och vi kan lova att dessa förslag då kommer att vara
            högt prioriterade, inte minst lex Gulli.
          </note>
          <note type="speaker">
            Anf. 18 Statsrådet MARIA LARSSON (kd):
          </note>
          <note>
            Herr talman! Jag vill tacka Miljöpartiet för att de begärt debatten.
            Jag tror att den har medfört en del klargöranden, och vi har definitivt
            diskuterat en mycket viktig fråga. Vi ska särskilt värna de äldre
            med multisjuklighet, de som själva inte alltid har så starka röster.
          </note>
          <note>
            Också jag tror att det behövs mer dragspelsmusik, mer lavendeldoftande
            fotsalva, och jag vet att det även fortsättningsvis kommer att
            behövas läkemedel för ett gott liv för de äldre. Det gäller därför
            att se till att hanteringen av läkemedel blir bra och att vi så
            långt det någonsin är möjligt säkrar att läkemedlen leder till
            största möjliga välbefinnande för de äldre.
          </note>
          <note>
            Låt mig säga igen att detta inte är ett problem som uppstått
            på kort tid, utan det har funnits under lång tid. Jag kan beklaga
            att inte mer hade hänt när vi övertog regeringsmakten. Därför
            har det också varit hög fart på förbättringsarbetet. Jag är glad
            över att vi hunnit en bit på vägen. Vi vidtar ett antal nya åtgärder.
            Vi har ett antal nya verktyg och ett antal nya möjligheter som
            vi kommit i gång med för att rätta till problemen med felmedicinering.
          </note>
          <note>
            För mig är det en viktig politisk uppgift att se till att våra
            äldre får tillgång till läkemedel på ett bra, tryggt och säkert
            sätt. Vi har kommit en bit på väg. Självklart finns det ytterligare
            saker som kan behöva göras i framtiden.
          </note>
          <note>
            Överläggningen var härmed avslutad.
          </note>
          <note>
            2 § Svar på interpellation 2008/09:26 om ökade utbetalningar
            av försörjningsstöd
          </note>
          <note type="speaker">
            Anf. 19 Statsrådet MARIA LARSSON (kd):
          </note>
          <note>
            Herr talman! Peter Hultqvist har frågat statsrådet Odell vilka
            åtgärder han avser att vidta för att åtgärda den ökning av utbetalning
            av kommunalt försörjningsstöd som redovisas i budgetpropositionens
            prognoser. Arbetet inom regeringen är så fördelat att det är jag
            som ska svara på interpellationen.
          </note>
          <note>
            Låt mig inledningsvis säga att när alliansregeringen tillträdde
            befann sig över en miljon helårspersoner i utanförskap. Detta
            antal har hittills minskat med ca 125 000 sedan 2006. Den mest
            centrala uppgiften för regeringen är att få fler i arbete och
            att minska utanförskapet. För att åstadkomma detta har regeringen
            genomfört stora nödvändiga reformer inom arbetsmarknadspolitiken
            och sjukförsäkringen. Antalet personer som erhåller ersättningar
            från olika trygghetssystem kommer därmed enligt regeringens bedömningar
            i budgetpropositionen att sammantaget minska med ca 218 000 personer
            under mandatperioden, trots en försvagad konjunktur. Mycket glädjande
            är att antalet personer med sjuk- och aktivitetsersättning fortsätter
            att minska, som en följd av regeringens reformer inom sjukförsäkringen.
            I första hand beror det på att fler personer kommer i arbete.
          </note>
          <note>
            Den sammantagna bilden är således mycket positiv, men regeringen
            är samtidigt medveten om att antalet personer med ekonomiskt bistånd
            kan komma att öka något under de närmaste åren.
          </note>
          <note>
            För att motverka detta, när konjunkturen försvagas, har regeringen
            en beredskap för att stimulera efterfrågan på personer som står
            långt från arbetsmarknaden. Det är viktigt att regeringen vid
            utformandet av insatser tar hänsyn till de mest utsattas situation.
            Regeringens integrationsstrategi som presenteras i anslutning
            till budgetpropositionen för 2009 syftar till att stärka nyanländas
            arbetsmarknadsetablering och därmed minska behovet av ekonomiskt
            bistånd. Dessutom har regeringen nyligen lämnat ett förslag på
            ytterligare sänkta arbetsgivaravgifter för ungdomar. Regeringen
            kommer noga att bevaka utvecklingen av antalet personer med ekonomiskt
            bistånd och vid behov överväga ytterligare åtgärder för att motverka
            en ökning av biståndsmottagandet.
          </note>
          <note type="speaker">
            Anf. 20 PETER HULTQVIST (s):
          </note>
          <note>
            Herr talman! Jag tackar ministern för svaret. Min fråga till
            ministern handlar om vilka åtgärder regeringen tänker vidta med
            anledning av prognosen att socialbidragsutbetalningarna kommer
            att öka.
          </note>
          <note>
            I regeringens egna prognoser bekräftas att det är så här. Men
            det står undanskymt. I stort sett göms det här bort i budgetpropositionen.
          </note>
          <note>
            Här har jag ett papper, s. 198 i volym ett i budgetpropositionen,
            som är oerhört omfattande och stor. På en enda rad berörs problemet.
            Det står: Antalet individer med ekonomiskt bistånd ökar något
            under perioden 20082011. På det här papperet finns också en tabell,
            där det står: Helårsekvivalenter i vissa försörjningssystem. Raden
            Ekonomiskt bistånd handlar om socialbidragstagare, på helårsbasis.
            Det är bara att räkna in alla personer. I den raden står det 77
            för år 2007, 78 för 2008, 81 för 2009, 85 för 2010 och 86 för
            2011. Det är något komplicerat att tyda vad detta är, men det
            motsvarar på helårsbasis, när man har lagt ihop alla hel-, del-
            och halveffekter, 77 000 personer som får försörjningsstöd år
            2007 och 86 000 år 2011.
          </note>
          <note>
            Det handlar alltså om en ökning med mer än 10 procent. Det betecknas
            som att det ökar något. Jag tycker att det är att tona ned detta.
            När det ägnas sådan sparsam uppmärksamhet i hela det omfattande
            budgetmaterialet handlar det om att dölja det, om att utforma
            det så att det knappast ska märkas.
          </note>
          <note>
            I över hälften av kommunerna har vi ökade utgifter på socialbidragssidan.
            De åtgärder som presenteras i budgetpropositionen har ingen effekt
            på den här utvecklingen, eftersom regeringens olika förslag redan
            är inräknade i grunderna för det här. Det är det som regeringens
            egen prognos bygger på.
          </note>
          <note>
            Det som döljer sig bakom siffrorna är bland annat försämrad a-kassa
            och försämrad sjukförsäkring. Det kommer också att bli så att
            Försäkringskassans allt hårdare linje och rehabiliteringskedjans
            effekter märks. Vi ser nu en tendens, bland annat i kommunerna,
            till att människor som har varit sjuka länge och som ska prövas
            mot annat jobb inom organisationen i första steget nu varslas
            om uppsägning. Den utvecklingen är illavarslande.
          </note>
          <note>
            Det här innebär att regeringens så kallade arbetslinje för många
            blir en socialbidragslinje. Detta visar att politiken inte fungerar.
          </note>
          <note>
            När man nu säger att man ska bevaka utvecklingen noga är det
            i och för sig en vällovlig ambition. Men det är inte så fruktansvärt
            konkret när det gäller åtgärder. Eftersom prognosen finns i regeringens
            eget material, även om den står undanskymd, borde man redan i
            budgetpropositionen och redan nu agera betydligt kraftfullare.
          </note>
          <note>
            Jag tycker naturligtvis också att det är vällovligt att man ska
            titta på hur man ska stimulera efterfrågan på personer som står
            långt från arbetsmarknaden. Men det är också vagt och föga konkret.
            Är sanningen om det här att ni egentligen inte vet hur ni ska
            göra för att möta problemen med ökade socialbidragsutbetalningar?
          </note>
          <note type="speaker">
            Anf. 21 Statsrådet MARIA LARSSON (kd):
          </note>
          <note>
            Herr talman! Det gläder mig att Peter Hultqvist läser budgeten
            noga. Allt som står där är synligt och öppet. Inget är till för
            att döljas. Jag hoppas också att Peter Hultqvist läste sista raden
            i denna tabell och uppfattade de glada nyheterna. Jag har lärt
            mig att det är viktigt att titta på sista raden när man läser
            tabeller. Där kan man tydligt se att antalet personer i olika
            försörjningssystem sammantaget minskar, trots att vi har räknat
            med en något försämrad konjunktur. Jag hoppas att Peter Hultqvist
            precis som jag är glad över att bedömningen är att 218 000 personer
            fler än när vi övertog regeringsmakten kommer att ha möjlighet
            att försörja sig själva i stället för att bli försörjda på bidrag.
            Det är en fantastisk framgång, och jag hoppas att Peter Hultqvist
            tycker detsamma.
          </note>
          <note>
            Om vi tittar lite närmare i tiden, på det som har hänt allra
            senast, kan vi se att när det gäller det andra kvartalet 2008
            ökar det utbetalade ekonomiska biståndet med 1 procent inklusive
            introduktionsersättningarna. Tar vi bort utbetalningarna till
            flyktingarna, som ökade med 7 procent, minskade det med 0,6 procent
            jämfört med 2007. Detta innebär att de ökade siffrorna delvis
            beror på att vi har haft ett bra flyktingmottagande och att vi
            har haft många flyktingar som kommit till oss. Jag förutsätter
            att Peter Hultqvist inte tänker diskutera att vi för att få ned
            siffrorna skulle minska våra ambitioner när det gäller att ta
            emot flyktingar. Det är en del av statistiken.
          </note>
          <note>
            Vi befinner oss i en finanskris. Vi befinner oss på väg mot en
            lågkonjunktur. Det är naturligtvis omöjligt att säga exakt hur
            den slutar. Men det vi har gjort i budgeten har tagit sikte på
            att vi ska gå mot en sämre konjunktur. Det innebär att vi har
            rustat oss väl. Det är därför vi tydliggör i siffrorna för ekonomiskt
            bistånd att fler kan bli beroende av ekonomiskt bistånd under
            en period när jobben minskar något.
          </note>
          <note>
            Den budget ni har lagt, där ni inte godkänner jobbskatteavdraget,
            kommer att leda till 60 000 färre jobb i Sverige. En del av dem
            som förlorar jobbet kan förväntas behöva ekonomiskt bistånd. Jag
            tycker att det är en väldigt alarmerande budget Socialdemokraterna
            har lagt fram. Den skulle få ganska stora återverkningar, både
            för de enskilda människor som förlorar sitt jobb och genom den
            dramatiska höjning av det ekonomiska biståndet som skulle bli
            fallet.
          </note>
          <note type="speaker">
            Anf. 22 PETER HULTQVIST (s):
          </note>
          <note>
            Herr talman! Ministern ägnar en del kraft åt att beskriva regeringens
            politik och dess effekter när det gäller statistiken kring det
            så kallade utanförskapet. Problemet med de beräkningarna är att
            de skiljer sig åt från tid till annan. Man kan nästan fundera
            på om de formuleras och komponeras så att de passar syftet för
            dagen.
          </note>
          <note>
            I valrörelsen beskrev man, bland annat i tidningen Ekonomisk
            Debatt, utanförskapet i termer av så kallad bred arbetslöshet.
            Den skulle då uppgå till 17 procent. Då ingick öppet arbetslösa,
            sjuka, heltidsstuderande, pensionerade, hemarbetande, arbetssökande,
            värnpliktiga med flera. Räknar man enligt den modellen var det
            922 100 personer i så kallad bred arbetslöshet i oktober 2006.
            I april 2008 var det 927 100 personer. Det är alltså en ökning
            med 5 000 personer, om man ska använda valrörelsemodellen från
            alliansen. Förutom att jag tycker att detta beräkningsunderlag
            var oseriöst redan från början kan jag konstatera att allianspolitiken
            inte håller vad den lovat.
          </note>
          <note>
            Nu har man ändrat beräkningsmodellerna. Först kom Schlingmann,
            Moderaternas partisekreterare, med en beräkning där man slog ihop
            siffror från SCB, Försäkringskassan och Ams. Då påstod man att
            utanförskapet hade minskat med 164 000 personer under det första
            regeringsåret. Sedan kom Borg med Finansdepartementets modell,
            som bygger på helårsekvivalenter, som är det ord man använder.
          </note>
          <note>
            Enligt den modellen var minskningen 145 000 första året. Man
            kan fråga sig vad det är som stämmer av allt detta. Nu har äldre-
            och folkhälsoministern en analys på att det handlar om 125 000
            personer på två år. Jag tror att man behöver gå hem och se över
            beräkningarna och fundera över vad som egentligen är sanningen
            i statistiken.
          </note>
          <note>
            Mitt intryck är att man blandar och ger och hoppar på statistiska
            tuvor. Sedan kommer man till realfakta som man aldrig kommer undan
            oavsett hur man dribblar med statistiken. Det är sådant som socialbidragsutgifter.
            Det kommer med automatik i kommunerna och är siffror som man aldrig
            kommer runt.
          </note>
          <note>
            Jag vill första veta: När tänker ni reda ut statistiken så att
            vi vet vad som egentligen gäller? Är det valrörelsemodellen, Schlingmanns
            och Borgs modell eller är det Maria Larssons beräkningsmodeller
            som gäller i sammanhanget?
          </note>
          <note>
            Jag har tagit del av en utredning som kom från Dalarnas forskningsråd
            här i veckan. Den visar mycket tydligt socialbidragsutvecklingen.
            Det är en jämförelse av sex av 15 kommuner i länet. Man har tittat
            på kvartal ett år 2007 respektive kvartal ett år 2008. Där ser
            man att socialbidragen ökar i gruppen arbetssökande med a-kassa
            och arbetssökande utan a-kassa. Sedan ökar det också tydligt när
            det gäller människor i olika former av rehabilitering.
          </note>
          <note>
            Att socialbidragen ökar i gruppen arbetssökande med och utan
            a-kassa är väldigt intressant med tanke på att man har försämrat
            regelverken för arbetslöshetsersättningen. Resultatet av det är
            bland annat att många har lämnat arbetslöshetskassan. Regeringens
            politik som var en så kallad arbetslinje i propagandan uppfattar
            jag i praktiken som en socialbidragslinje för många människor.
          </note>
          <note type="speaker">
            Anf. 23 Statsrådet MARIA LARSSON (kd):
          </note>
          <note>
            Herr talman! Låt mig först säga att helårsekvivalenter är ett
            något märkligt ord. Det är människor som vi talar om. Begreppen
            blir ibland väldigt konstiga när vi använder den här typen av
            begreppsbeskrivning och begreppsbildning.
          </note>
          <note>
            Om vi ändå är överens om att använda oss av det begreppet innebär
            det om vi tittar på statistiken att vi hade en topp för ekonomiskt
            bistånd år 1997 på 138 000. Sedan föll beroendet av ekonomiskt
            bistånd till 80 000 ekvivalenter.
          </note>
          <note>
            År 2007 var det 76 700. Det är den lägsta nivå som har varit
            sedan år 1992, det vill säga innan 90-talskrisen inträffade. När
            arbetslösheten ökar vet vi att det är normalt att socialbidragsberoendet
            också ökar. Vi har kalkylerat med en viss ökning de närmaste åren.
            Ändå beräknas det ekonomiska biståndet fortsatt ligga på en historiskt
            sett låg nivå. Låt oss konstatera det.
          </note>
          <note>
            Samtidigt vill jag lämna en liten reservation. Vi har haft extrema
            omständigheter den senaste tiden med en finanskris som inte någon
            av oss hade kunnat förutse omfattningen av. Det innebär att den
            budget som vi lade fram är en budget som är alldeles rätt i rätt
            tid. Den skapar ett utbud av jobbmöjligheter och kan minska effekterna
            på det ekonomiska biståndet.
          </note>
          <note>
            Det är stora lokala variationer. Jag har inga siffror med mig
            från Dalarna. Men jag vet till exempel att i Malmö, Stockholm
            och Göteborg har kostnaderna minskat totalt medan de har ökat
            i till exempel orter som Södertälje, Norrköping och Trollhättan.
            Det ser olika ut över landet.
          </note>
          <note>
            När det gäller sambandet med a-kassan har vi sänkt skatten för
            låg- och medelinkomsttagare. Det har medfört ett större utrymme
            också för att bekosta a-kassan. Vi har också sänkt den enskildes
            kostnader för a-kassan, så utrymmet finns.
          </note>
          <note>
            I den studie som Försäkringskassan har genomfört börjar de allra
            flesta som fått nej efter en prövning av sjukpenning att arbeta
            igen eller anmäler sig som arbetssökande på Arbetsförmedlingen.
            Det är bara 3 procent av dem som får ekonomiskt bistånd.
          </note>
          <note>
            Det är ganska tydliga siffror på att regeringens politik är väl
            genomtänkt, får avsedd effekt och är alldeles rätt i de tider
            av finanskris och sämre konjunktur som vi nu är i.
          </note>
          <note type="speaker">
            Anf. 24 PETER HULTQVIST (s):
          </note>
          <note>
            Herr talman! Sanningen är den att budgeten gjordes innan finanskrisen.
            Effekten av finanskrisen ligger inte med i budgetarbetet över
            huvud taget, skulle jag kunna tänka mig.
          </note>
          <note>
            När ministern säger att budgeten kan leda till att socialbidragen
            skulle kunna tänkas minska konstaterar jag att det i regeringens
            egen prognos i budgeten indikerar en ökning på över 10 procent.
            De åtgärder man beräknas vidta för att påverka socialbidragen
            är alltså redan inräknade i underlaget för budgeten. På den punkten
            har nog ministern ett felaktigt argument.
          </note>
          <note>
            Ministern säger att man har vidtagit förbättringar när det gäller
            a-kassan och att det i någon mening skulle påverka. Det är en
            uppfattning jag över huvud taget inte delar. Man lägger dit 50
            kronor för att minska avgiftsnivån till a-kassan. Det är alltså
            en sjättedels återställare det handlar om. Det är ett alldeles
            för litet belopp för att det ska påverka i någon nämnvärd mening.
          </note>
          <note>
            Jag pekade i mitt förra anförande på rapporten från Dalarnas
            forskningsråd. Jag tror inte alls att den är särskilt unik. Det
            gäller första kvartalet år 2007 och första kvartalet år 2008.
            De grupper vi ser i de sex undersökta kommunerna är arbetssökande
            med a-kassa och arbetssökande utan a-kassa. Det är där vi ser
            ökningen av socialbidragen. Det gäller också gruppen människor
            som är i rehabåtgärder.
          </note>
          <note>
            Det är grundläggande fakta som mycket tydligt visar att det man
            har gjort med a-kassan har haft praktiskt effekt på socialbidragen.
            Jag vidhåller att arbetslinjen i praktiken blev socialbidragslinjen.
            Jag vill också understryka att det skedde en markant nedgång i
            antalet socialbidragstagare under den förra regeringsperioden.
          </note>
          <note type="speaker">
            Anf. 25 Statsrådet MARIA LARSSON (kd):
          </note>
          <note>
            Herr talman! Budgeten lades fram före finanskrisen. Men jag tror
            inte att vi hade kunnat lägga fram en bättre budget i dagsläget.
            Den svarar väl upp mot de behov vi fortfarande kan se är giltiga
            för den närmaste framtiden. Jag sade dessutom inte att det ekonomiska
            biståndet minskade totalt. Jag sade att det finns en liten ökning,
            och det är normalt i tider av lågkonjunktur. De siffror jag hänvisade
            till handlade om andra kvartalet.
          </note>
          <note>
            Frågan har inte besvarats av Socialdemokraterna: Hur beräknar
            ni utvecklingen av ekonomiskt bistånd med tanke på att den politik
            som ni har lagt fast i er budget innebär 60 000 färre jobb i Sverige?
            Det fanns inte en tillstymmelse till svar om detta, vilket hade
            varit väldigt intressant att få belyst. Min bedömning är att det
            också kommer att leda till ett ökat behov av ekonomiskt bistånd
            till väldigt många fler människor som skulle mista sitt jobb på
            grund av er politik.
          </note>
          <note>
            Jag återgår till den första tabellen som var utgångspunkten för
            debatten. Uppgifterna i tabellen visar att det totala antalet
            helårspersoner beräknas minska kraftigt fram till år 2011. Det
            är ett fantastiskt resultat. Det går ned hela tiden. Resultatet
            av regeringens regerande under fyra år är 218 000 färre personer
            i utanförskap.
          </note>
          <note>
            Det måste väl ändå betraktas som en framgång också av Socialdemokraterna
            att människor kan återvända från ett utanförskap till ett arbete
            och skapa en egen försörjning. Därtill syftar regeringens politik,
            och där har regeringens politik också varit framgångsrik.
          </note>
          <note>
            Överläggningen var härmed avslutad.
          </note>
          <note>
            3 § Svar på interpellation 2008/09:33 om utveckling av friskolor
          </note>
          <note type="speaker">
            Anf. 26 Utbildningsminister JAN BJÖRKLUND (fp):
          </note>
          <note>
            Herr talman! Marie Granlund har frågat mig vad jag gör för att
            stoppa fundamentalistiska sekter från att starta fristående skolor
            i Sverige.
          </note>
          <note>
            Alla barn ska ha möjlighet att gå i en bra skola en skola där
            de trivs, har vänner och ges de bästa möjligheterna att utvecklas
            och nå kunskapsmålen. Genom den europeiska konventionen om skydd
            för de mänskliga rättigheterna och de grundläggande friheterna
            tillförsäkras föräldrar rätten att välja en utbildning som står
            i överensstämmelse med deras religiösa och filosofiska övertygelse.
          </note>
          <note>
            Rätten att välja utbildning ska i Sverige utövas inom ramen för
            skolväsendets allmänna värdegrund. Det innebär att all verksamhet
            i fristående skolor också med konfessionell inriktning ska utgå
            från skollagens och läroplanernas värdegrund och allmänna mål.
            Den konfessionella inriktningen ska således alltid vara förenlig
            med de grundläggande och demokratiska värderingar som utgör skolans
            värdegrund.
          </note>
          <note>
            Ämnesundervisningen i alla skolor ska vara saklig och allsidig.
            Det innebär att den ska vara opartisk och icke-konfessionell.
            Målen ska fullt ut motsvara Skolverkets kursplaner i de ämnen
            där sådana finns. Regelverket kan dock behöva förtydligas ytterligare
            i skollagen på denna punkt. Det är min avsikt att se över detta
            inom ramen för det pågående arbetet med förslag till en ny skollag.
          </note>
          <note>
            Det är regeringens uppfattning att varje skola ska granskas lika
            kritiskt och uppfylla samma höga kvalitetskrav oavsett vem som
            driver den eller vilken inriktning den har. Regeringen har därför
            föreslagit skarpare och tätare kvalitetsgranskningar av varje
            skola och föreslagit att 150 miljoner kronor per år i utökade
            resurser till Statens skolinspektion ska anslås för detta.
          </note>
          <note>
            Inom ramen för det pågående arbetet med förslag till en ny skollag
            övervägs bland annat ökade möjligheter för Skolinspektionen att
            genomföra oanmälda inspektioner i såväl kommunala som fristående
            skolor. Vidare övervägs väsentligt skärpta sanktionsmöjligheter
            för skolor som inte följer regelverket eller som brister kvalitetsmässigt
            och som inte snabbt åtgärdar detta. Dessutom avser regeringen
            att lämna ett förslag till riksdagen som innebär att Statens skolinspektion
            ska få möjlighet att utdela vite till såväl offentliga som fristående
            huvudmän. Därmed skulle det bli möjligt att snabbt tillgripa sanktioner
            mot skolor offentliga eller fristående som visar sig inte uppfylla
            lagstiftningens krav.
          </note>
          <note>
            Därutöver avser regeringen att inom ramen för arbetet med en
            ny skollag se över möjligheten för Statens skolinspektion att
            i synnerligen allvarliga fall snabbt stänga en skola. För en fristående
            skola skulle tillståndet kunna dras in och för en kommunal skola
            skulle andra skarpa åtgärder som motsvarar detta kunna införas.
            Ett sådant beslut måste naturligtvis snabbt kunna överprövas av
            domstol efter begäran om inhibition.
          </note>
          <note>
            Jag vill värna alla barns rätt till religionsfrihet och till
            en allsidig undervisning på saklig grund. De grundläggande och
            demokratiska värderingar som utgör skolans värdegrund måste utan
            inskränkning följas i alla skolor.
          </note>
          <note type="speaker">
            Anf. 27 MARIE GRANLUND (s):
          </note>
          <note>
            Herr talman! Jag tackar så mycket för svaret på min interpellation
            som har fått den något bisarra rubriken Utveckling av friskolor
            . Det handlar inte om utveckling av friskolor, utan det handlar
            om att sätta stopp för en del avarter inom friskolesystemet.
          </note>
          <note>
            Plymouthbröderna, Sankt Andreasgymnasiet och andra exemplifierar
            det här på ett bra sätt. Den 1 juli 2007 fick Plymouthbröderna,
            en fundamentalistisk sekt i Halland, oväntat rätt att starta skola
            detta tvärtemot vad Skolverket tyckte. Länsrätten upphävde Skolverkets
            beslut. Plymouthbröderna är en liten sekt som förespråkar mannens
            överordning över kvinnan och förbjuder datorer i undervisningen.
            Församlingens barn får inte äta tillsammans med andra barn.
          </note>
          <note>
            Vi socialdemokrater reagerade starkt på detta. Alla barn har
            rätt till en objektiv och allsidig undervisning. Den gemensamma
            värdegrunden ska vara basen i den svenska skolan. Förra hösten,
            för nästan exakt ett år sedan, avsåg vi socialdemokrater därför
            att ta ett utskottsinitiativ i utbildningsutskottet för att få
            till stånd en skärpning av lagstiftningen. Dagen före sammanträdet
            kallade utbildningsministern till presskonferens för att visa
            handlingskraft. Han sade också att någonting måste göras. Men
            ingenting händer. Ett år har nu gått, och Plymouthbröderna har
            för avsikt att starta en ny skola denna gång i Järfälla, där alla
            partier, inklusive de borgerliga, är direkt avvisande.
          </note>
          <note>
            Herr talman! Antalet elever i konfessionella friskolor har ökat
            med i storleksordningen 140 procent på tio år. Granskande journalister
            har upprepade gånger kunnat avslöja missförhållanden och oegentligheter.
            I debatten höjs röster för totalförbud mot konfessionella friskolor.
            Detta är varken förenligt med Europakonventionen och inte heller
            lämpligt. Vi socialdemokrater vill i stället införa en kunskapsgaranti
            som innebär att all obligatorisk undervisning ska vila på vetenskaplig
            grund. En sådan formulering i lagen skulle också göra Skolverkets
            tillsyn betydligt enklare. Dagens skollag ger i praktiken Skolverket
            små möjligheter att säga nej till exempelvis samfund som Plymouthbröderna
            när de vill starta en skola.
          </note>
          <note>
            Vi säger också att Skolverket bör få i uppdrag att göra en helhetsbedömning
            av huvudmannens förutsättningar att leva upp till skollagen och
            de nationella styrdokumenten.
          </note>
          <note>
            Den tredje åtgärden är att det måste finnas en möjlighet att
            dra in tillstånd med omedelbar verkan. Dagens bestämmelse om överklagande
            innebär i praktiken att även en uppenbar misskötsel av en skola
            eller allvarliga förseelser mot enskilda elever kan fortgå utan
            att Skolverket kan ingripa. Detta är självfallet orimligt.
          </note>
          <note>
            Den tidigare socialdemokratiska regeringen insåg problemen och
            förberedde lagändringar i skollagen för att åstadkomma detta.
            Som mycket annat stoppades detta i malpåse. Nu har ett år gått.
            Ingen lagstiftning har förändrats, och nya skolor är på väg att
            etableras. Om jag har förstått det rätt kan den aviserade skollagen
            träda i kraft först den 1 juli 2010, och det är väl önsketänkande
            att den gör det.
          </note>
          <note>
            Vad säger utbildningsministern till de elever som nu kommer att
            gå på fundamentalistiska skolor under tiden? Vad avser utbildningsministern
            att göra åt det här?
          </note>
          <note type="speaker">
            Anf. 28 Utbildningsminister JAN BJÖRKLUND (fp):
          </note>
          <note>
            Herr talman! Jag uppfattar inte att det finns några skillnader
            i själva sakfrågan. När jag hör Marie Granlund räkna upp vad hon
            vill göra är det samma sak som jag säger i mitt interpellationssvar.
            Det är därför hennes tonläge blir så märkligt. Men man måste väl
            vifta lite extra i debatten när man inte har så mycket att komma
            med. Hon talar ju precis om de åtgärder vi nu vidtar.
          </note>
          <note>
            Jan Björklund har inte åstadkommit det här på två år, säger Marie
            Granlund. Men varför åstadkom ni inte detta på tolv år? Ni satt
            och styrde Sverige i tolv år. Varför rättade ni inte till detta?
            Vi kommer att göra det nu. Under denna mandatperiod kommer riksdagen
            att göra de här skärpningarna på mitt förslag. Det skedde aldrig
            på Socialdemokraternas förslag. Allting som ni nu kräver säger
            ni stoppades i malpåse av den borgerliga regeringen. Men varför
            gjorde ni ingenting? Ni hade tolv år på er att ändra detta, så
            varför gjorde ni inte det?
          </note>
          <note>
            Vi kommer nu att göra de här förändringarna. Men skollagen är
            en av Sveriges mest omfattande lagstiftningar. Ni hade tolv år
            på er, och ni segdrog det hela i åratal. Ingenting hände. Vi jobbar
            för fullt nu, och redan under vintern kommer det ut en omfattande
            remiss på den nya skollagen när de här bestämmelserna kommer.
          </note>
          <note>
            Jag håller helt med om det sakliga innehållet. Det handlar om
            precis det som Marie Granlund säger att sätta stopp för avarter
            av friskolor. Inget totalförbud, säger Marie Granlund, och det
            säger jag också. Vi kan inte ha något sådant. Bland annat med
            hänsyn till Europakonventionen kan vi inte ha ett totalförbud.
            Men avarter ska inte tillåtas.
          </note>
          <note>
            Marie Granlund står här och nämner enskilda friskolor hela tiden.
            Man kan väl tycka vad man vill, men till sist måste det vara så
            att vi politiker inte kan stifta en lag som riktar sig mot en
            enskild skolhuvudman. Vi måste stifta en generell lag, och sedan
            måste myndigheterna tillämpa den. Det lät på Marie Granlund som
            om länsrätten har dömt fel. Det kanske hon kan tycka privat, men
            i slutänden är det den ordning vi har bestämt i Sverige. Den förra
            regeringen och den nuvarande var överens om att det är myndigheterna
            som ska fatta de här besluten. Regeringen ska inte sitta och avgöra
            om den ena eller den andra skolan uppfyller läroplanen.
          </note>
          <note>
            När Marie Granlund kallar en skola som just har fått godkänt
            i länsrätten för fundamentalistisk vet jag inte riktigt vad hon
            bygger det på, men det är möjligt att hon har underlag för det.
            Men man kan inte grunda myndighetsbeslut på tv-program.
          </note>
          <note>
            Jag anser däremot att lagstiftningen ska skärpas. De punkter
            som Marie Granlund räknar upp är de som vi i huvudsak har aviserat,
            så jag förstår inte varför det behöver piskas upp en så otroligt
            aggressiv stämning om detta. Vi är ju i huvudsak överens om tagen.
          </note>
          <note>
            Marie Granlund skäller på mig för att jag inte har gjort det
            här på två år. Jag kan kvittera med att ni inte gjorde det på
            tolv år. Men det kommer att ske under denna mandatperiod.
          </note>
          <note type="speaker">
            Anf. 29 MARIE GRANLUND (s):
          </note>
          <note>
            Herr talman! Jag tror att det finns flera skillnader som utbildningsministern
            försöker att inte se. En skillnad handlar om handlingskraft. Det
            fanns faktiskt en föreberedd lagstiftning om detta i den tidigare
            skollagen. Den valde utbildningsministern att inte använda sig
            av. Det finns väldigt många andra saker som utbildningsministern
            rycker ut ur sitt sammanhang, till exempel förbud mot mobiltelefoner.
            Varför inte göra någonting åt det som är det absolut viktigaste,
            nämligen att se till att vi får en sammanhållen skola där barn
            från olika familjer med olika religionsinriktningar går tillsammans?
          </note>
          <note>
            Det är inte länsrätten det är fel på, utan det är skollagen som
            behöver skärpas. Länsrätten har dömt efter den skollag vi har.
            Därför måste skollagen förbättras. Det var detta det handlade
            om. Ministern kallade till presskonferens och sade att detta skulle
            åtgärdas. Under tiden etableras friskola efter friskola som jag
            inte tror har den inriktning som någon av oss tycker är bra.
          </note>
          <note>
            Jag förstår vad problemet är. Det är att den borgerliga regeringen
            inte är ense. Kristdemokraterna tycker inte att det här är en
            bra åtgärd. De tycker att det är helt okej att Plymouthbröderna
            och andra får lova att starta skolor. Ni i alliansen har ju en
            överenskommelse om att man ska vara överens om alla förändringar
            inom friskolesystemet oavsett om det finns en politisk majoritet
            i den svenska riksdagen för att vidta åtgärder mot detta eftersom
            vi tycker att detta är en förfärlig utveckling.
          </note>
          <note>
            Utbildningsministern säger att vi är nog är överens. Det välkomnar
            jag i så fall. Det är en sak att förstärka Skolinspektionen och
            säga att all undervisning ska vara icke-konfessionell, men är
            utbildningsministern beredd att gå med på vårt krav att Skolverket
            får göra en bedömning av om man lever upp till kraven och att
            det är den fristående skolan ska kunna bevisa att den lever upp
            till den allmänna värdegrunden? I så fall är det en välkommen
            skillnad mot det utbildningsministern tidigare har anfört.
          </note>
          <note>
            Det här är ett stort problem. Utbildningsministern har flera
            gångar tagit upp andra saker och ryckt ut dem ur skollagen och
            ur sitt sammanhang för att det har passat. Nu handlar det inte
            om mobiltelefoner eller kepsar utan om det som är viktigt i svensk
            skola och som gör skillnad. Då står utbildningsministern helt
            passiv.
          </note>
          <note>
            Min fråga är: Varför inte ta tag i den lagstiftning som den tidigare,
            socialdemokratiska regeringen hade förberett och göra något speciellt
            av detta eftersom utvecklingen går åt helt fel håll?
          </note>
          <note type="speaker">
            Anf. 30 Utbildningsminister JAN BJÖRKLUND (fp):
          </note>
          <note>
            Herr talman! Det är intressant att Marie Granlund menar att vi
            inte gör detta därför att vi inte är eniga. Det här interpellationssvaret
            är vi helt eniga om, annars hade det inte kunnat ligga här på
            bordet. Sanningen är skollagen inte ändrades på tolv år därför
            att Socialdemokraterna inte var eniga med sina samarbetspartier.
            Det är sanningen, Marie Granlund. Ni var inte eniga om friskolelagstiftning
            med Miljöpartiet. Det ska bli mycket spännande att se hur det
            ska utvecklas nu med Socialdemokraterna och Vänsterpartiet som
            helt vill förbjuda friskolor och Miljöpartiet som är ännu mer
            för friskolor än vad regeringen är. Det ska bli intressant att
            se hur den enigheten ska växa fram i vänsterblocket.
          </note>
          <note>
            Vi är eniga om dessa förändringar. Det kommer förändringar i
            skollagen på de här punkterna som jag har aviserat. De exakta
            formuleringarna kan du naturligtvis pressa mig på här i kammaren,
            och jag kommer inte att kunna läsa upp dem nu eftersom lagen inte
            är helt färdig. Men inriktningen är just den att den ska skärpas
            när det gäller vad som är tillåtet och inte för friskolor med
            konfessionell inriktning. Det är hela inriktningen, och det var
            det jag sade på den presskonferens för ett år sedan som du hänvisar
            till.
          </note>
          <note>
            Skollagen är en Sveriges mest omfattande lagstiftningar. Det
            är därför det har tagit tid också för oss, men vi klarar att få
            fram en ny skollag på ungefär två och ett halvt år. Ni höll på
            i tolv år och lyckades inte. Du säger gång på gång att allting
            låg i byrålådorna när ni fick avgå. Det är ett tecken på att ni
            inte lyckades få fram någonting till beslut på tolv år, och det
            är inte någonting att stå här och skryta med. Det är ett tecken
            på mycket svag handlingskraft från den förra regeringens sida.
          </note>
          <note>
            De här förändringarna kommer. Exakt hur formuleringarna ska se
            ut får vi se när förslaget läggs fram i vinter. Under kommande
            vinter kommer den nya skollagen att gå ut på remiss, och då ingår
            skärpningar för fristående skolor, i huvudsak med den inriktning
            som Marie Granlund begär här.
          </note>
          <note type="speaker">
            Anf. 31 MARIE GRANLUND (s):
          </note>
          <note>
            Herr talman! Interpellationssvaret säger en sak, och det utbildningsministern
            framför i sak är en annan. I interpellationssvaret står endast
            att det handlar om skolinspektion och tillsyn. Vi vill ha en skärpning
            i skollagen så att all undervisning ska vila på vetenskaplig grund.
            Det är huvudpoängen. Därefter är det väldigt viktigt att man inspekterar
            och ser till att skolorna följer detta. Det är också viktigt att
            man kan stänga en skola med omedelbar verkan om man finner att
            den inte uppfyller målen.
          </note>
          <note>
            Jag har träffat väldigt många avhoppare från olika sekter. De
            säger att hela skolan, såväl elever som lärare, anpassar sig när
            Skolinspektionen kommer på besök. Därför måste lagstiftningen
            i grunden ändras.
          </note>
          <note>
            Min fråga är fortfarande: Varför gör inte utbildningsministern,
            som vill verka så handlingskraftig på andra områden, någonting
            åt den fråga som är en av de viktigaste i Sverige? Antalet konfessionella
            friskolar ökar jättemycket nu. Jag tror också att det är ett väldigt
            stort problem för de seriösa konfessionella friskolorna att ha
            avarter som påverkar systemet, stänger ute barn och gör att vi
            inte har en gemensam skola.
          </note>
          <note>
            Min fråga är återigen: Varför kan man inte göra någonting nu?
            Det finns en förberedd lagstiftning för detta. Det har gått med
            förbud mot mobiltelefoner och kepsar, men det går inte när det
            handlar om barns rätt till en allsidig undervisning.
          </note>
          <note type="speaker">
            Anf. 32 Utbildningsminister JAN BJÖRKLUND (fp):
          </note>
          <note>
            Herr talman! Det blir lätt tjatigt eftersom interpellanten läser
            upp samma inlägg varje gång hon får ordet. Det är oktober nu.
            Inom några månader kommer den nya skollagen, inklusive detta.
            Snabbare går det inte att göra det. Ni hade tolv år på er och
            uträttade ingenting på det här området.
          </note>
          <note>
            Jag vet inte hur Marie Granlund har läst det här interpellationssvaret.
            Hon säger att det bara står att vi ska förstärka Skolinspektionen,
            och så begär hon några ytterligare saker. Precis de saker hon
            begär står här.
          </note>
          <note>
            Det står att lagstiftningen ska ses över, skärpas och förtydligas
            när det gäller att det ska vara icke-konfessionell undervisning.
            Vidare står det att man ska kunna dra in tillståndet snabbt när
            det finns synnerligen allvarlig kritik. Det är precis det Marie
            Granlund begär, och det är precis det vi gör. Jag förstår att
            det finns ett behov av att piska upp en kritisk stämning mellan
            oppositionen och regeringen, men Marie Granlund får nog hitta
            något bättre område. Här är vi rätt överens.
          </note>
          <note>
            Överläggningen var härmed avslutad.
          </note>
          <note>
            4 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            5 § Bordläggning
          </note>
          <note>
            Anmäldes och bordlades
          </note>
          <note>
            6 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 24 oktober
          </note>
          <note>
            Jan R Andersson
          </note>
          <note>
            Peter Hultqvist
          </note>
          <note>
            Britta Rådström
          </note>
          <note>
            Britta Rådström
          </note>
          <note>
            Annelie Enochson
          </note>
          <note>
            Lars Gustafsson
          </note>
          <note>
            Lars-Arne Staxäng
          </note>
          <note>
            Egon Frid
          </note>
          <note>
            Margareta Cederfelt
          </note>
          <note>
            Peter Hultqvist
          </note>
          <note>
            Lena Olsson
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 28 oktober.
          </note>
          <note>
            7 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 24 oktober
          </note>
          <note>
            Lennart Axelsson
          </note>
          <note>
            Gunvor G Ericson
          </note>
          <note>
            Marina Pettersson
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 28 oktober.
          </note>
          <note>
            8 § Kammaren åtskildes kl. 10.57.
          </note>
          <note>
            Förhandlingarna leddes av talmannen.
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
