<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200809</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200809</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--31</head>
          <docDate when="2008-11-19">2008-11-19</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <u>
            <seg>
              2008/09:31
            </seg>
          </u>
          <note>
            Onsdagen den 19 november
          </note>
          <note>
            Kl. 09:00 - 21:07
          </note>
          <note>
            1 § Justering av protokoll
          </note>
          <note>
            Justerades protokollet för den 13 november.
          </note>
          <note>
            2 § Meddelande om information från regeringen
          </note>
          <note>
            Förste vice talmannen meddelade att torsdagen den 20 november
            kl. 14.45 skulle statsminister Fredrik Reinfeldt (m) lämna information
            från det informella mötet mellan EU:s stats- och regeringschefer
            den 7 november med anledning av den internationella finanskrisen.
          </note>
          <note>
            3 § Anmälan om fördröjt svar på interpellation
          </note>
          <note>
            Till riksdagen hade inkommit följande skrivelse:
          </note>
          <note>
            Interpellation 2008/09:112
          </note>
          <note>
            Interpellation 2008/09:112 Vård till papperslösa
          </note>
          <note>
            Interpellationen kommer att besvaras tisdagen den 9 december
            2008.
          </note>
          <u>
            <seg>
              Skälet till dröjsmålet är redan inbokade engagemang.
            </seg>
          </u>
          <note>
            Marianne Jenryd
          </note>
          <note>
            4 § Anmälan om inkommen faktapromemoria om förslag från Europeiska
            kommissionen
          </note>
          <note>
            Förste vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note>
            KOM(2008)627
          </note>
          <note>
            5 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            6 § Förnyad bordläggning
          </note>
          <note>
            Föredrogs och bordlades åter
          </note>
          <note>
            7 § Utgiftsramar och beräkning av statsinkomsterna
          </note>
          <note>
            Föredrogs
          </note>
          <note type="speaker">
            Anf. 1 LARS ELINDERSON (m):
          </note>
          <note>
            Herr talman! God morgon kamrater och vänner i kammaren!
          </note>
          <note>
            Finansutskottets betänkande nr 1, det så kallade rambetänkandet,
            behandlar regeringens finansplan, förslagen över statens inkomster
            och utgifter för 2009, förslag till fördelning av utgifterna på
            utgiftsområden och förslag till utgiftstak för åren 20092011.
          </note>
          <u>
            <seg>
              Den ekonomiska politiken och budgetpolitiken i regeringens förslag
              är inriktad på att skapa långsiktiga förutsättningar för tillväxt
              och sysselsättning och möta de obalanser, framför allt i form
              av ett alltför stort utanförskap, som präglat svensk ekonomi under
              lång tid.
            </seg>
          </u>
          <u>
            <seg>
              Budgetpropositionen innehåller satsningar inom framför allt fyra
              områden: Jobb och företagande, Utbildning och forskning, Infrastruktur,
              Klimat, energi och miljö men också förslag inom områdena Den finansiella
              sektorn och Välfärdsområdet.
            </seg>
          </u>
          <u>
            <seg>
              Utskottet välkomnar de kraftigt sänkta skatter på arbete som
              regeringen föreslår i form av bland annat ett tredje steg i jobbskatteavdraget
              och sänkta arbetsgivaravgifter och anser att de tillsammans med
              den breda satsningen inom utbildningsområdet, den så kallade närtidssatsningen
              inom infrastrukturområdet och prioriteringarna inom centrala välfärdsområden,
              ger goda förutsättningar för en långsiktigt positiv utveckling
              av tillväxt och sysselsättning.
            </seg>
          </u>
          <u>
            <seg>
              Problemen inom den finansiella sektorn har medfört att arbetet
              under hösten har fokuserats på åtgärder för att stärka den finansiella
              stabiliteten. Bland annat genom de stabilitetsstärkande åtgärder
              som riksdagen beslutat om bedömer utskottet att regeringen har
              tillräckligt kraftfulla och flexibla verktyg som kan minska skadeverkningarna
              i det finansiella systemet om situationen allvarligt skulle försämras.
            </seg>
          </u>
          <u>
            <seg>
              Den finansiella och ekonomiska ställningen är stark, och trots
              att de ekonomiska bedömningarna i budgetpropositionen i dag framstår
              som alltför positiva i ljuset av den ekonomiska utvecklingen under
              hösten bedömer utskottet att regeringen har både resurser och
              möjligheter att agera kraftfullt med anledning av varsel och risk
              för uppsägningar inom industrin. Enligt utskottets uppfattning
              ger budgetförslaget tillräckligt utrymme för regeringen. Regeringen
              bör återkomma till riksdagen med en reviderad ekonomisk bedömning
              så snart detta är möjligt.
            </seg>
          </u>
          <u>
            <seg>
              Utskottet understryker samtidigt att det finanspolitiska ramverket
              ligger fast men har inga invändningar mot den breda översyn av
              ramverket som regeringen arbetar med och avser att presentera
              före mandatperiodens utgång.
            </seg>
          </u>
          <note>
            Utskottet tillstyrker regeringens samtliga förslag. Samtliga
            motioner avstyrks. I betänkandet finns 10 reservationer.
          </note>
          <note type="speaker">
            Anf. 2 THOMAS ÖSTROS (s):
          </note>
          <u>
            <seg>
              Herr talman! Jag yrkar bifall till samtliga s-reservationer.
            </seg>
          </u>
          <u>
            <seg>
              För två dagar sedan rev finansministern upp de prognoser som
              finns i den budgetproposition vi i dag ska behandla. Arbetslösheten
              som skulle stiga med några tiondelar riskerar nu enligt regeringens
              bedömning att växa med 150 000 personer. Ekonomin som enligt budgetpropositionen
              skulle växa med 30 miljarder kronor riskerar nu att krympa med
              lika mycket. Sverige går in i en period av negativ tillväxt när
              regeringen nu äntligen har sett vart verkligheten är på väg.
            </seg>
          </u>
          <u>
            <seg>
              Trots att regeringen nu ser och erkänner att vi går in i en allvarlig
              jobbkris väljer man att klamra sig fast vid den ekonomiska politik
              som man utformade innan jobbkrisen slog till med full kraft. Det
              är häpnadsväckande. Regeringen väljer att agera passivt när vi
              går in i den allvarligaste ekonomiska krisen i Sverige på 15 år.
              Då säger Elinderson, moderat, i inledningen av denna debatt att
              det finns tillräckligt med utrymme i den budget som nu föreligger
              för att möta varsel och en kraftigt ökad arbetslöshet.
            </seg>
          </u>
          <u>
            <seg>
              Borgerligheten har lagt fram en budget under förespegling att
              sysselsättningen skulle vara oförändrad nästa år. Nu inser man
              att arbetslösheten riskerar att öka med 150 000 personer; ändå
              är det tillräckligt med utrymme för insatser. Vad märkligt! Man
              står fast vid en budget som prioriterar sänkt skatt till dem som
              tjänar mest framför fler jobb.
            </seg>
          </u>
          <u>
            <seg>
              Herr talman! Jag förutsätter att Anders Borg när han går upp
              i talarstolen om en stund vidgår att budgeten är helt fel för
              det läge vi befinner oss i. Att låta en passiv och oansvarig borgerlig
              politik fortgå är farligt för svensk ekonomi.
            </seg>
          </u>
          <u>
            <seg>
              Den jobbkris vi nu är inne i har förvärrats av den borgerliga
              regeringens ekonomiska politik. I slutet av 2006, bara ett par
              månader efter att finansministern tillträtt sin post, sade han,
              pressad i en radiointervju: Det tar två år innan Borgs politik
              börjar verka på arbetsmarknaden.
            </seg>
          </u>
          <u>
            <seg>
              Nu har det gått ungefär två år sedan den intervjun. Resultatet
              är inte särskilt uppmuntrande. Över 500 000 har tvingats lämna
              arbetslöshetsförsäkringen. 19 521 löntagare varslades bara i oktober
              det är fler än på 16 år. 21 000 fler har de senaste 12 månaderna
              hamnat i det som Moderaterna under valrörelsen kallade för utanförskapet.
              Väljer man att räkna som Moderaterna gjorde och deklarerade i
              valrörelsen ökar nu utanförskapet med 21 000 personer. Drygt 15
              000 långtidsarbetslösa ungdomar är nu placerade i den åtgärd som
              kallas jobbgaranti för ungdomar. Det har visat sig inte vara någon
              som helst garanti för jobb. Det är garanti för passivitet.
            </seg>
          </u>
          <u>
            <seg>
              Efter två år är bilden tydlig: ökat utanförskap, fler arbetslösa,
              växande passivitet.
            </seg>
          </u>
          <u>
            <seg>
              Den nya regeringens felgrepp började redan tidigt under mandatperioden,
              redan under de första månadernas beslut. Man fick en högkonjunktur
              till skänks men klarade inte att hantera det ansvarsfulla uppdrag
              det är att ta hand om en högkonjunktur. Man inledde med stora
              och delvis ofinansierade skattesänkningar när högkonjunkturens
              vindar blåste så starkt i ryggen. Riksbanken varnade för politiken
              och sade att de skulle bli tvungna att höja räntan om regeringen
              fortsatte så. Regeringen fortsatte, och Riksbanken blev tvungen
              att höja räntan.
            </seg>
          </u>
          <u>
            <seg>
              Förändringarna i fastighetsskatten ledde till att fastighetspriserna
              fortsatte att rusa, ett läge som inte alls är fördelaktigt nu
              när ekonomin vänder nedåt med fastighetspriser som riskerar att
              sjunka.
            </seg>
          </u>
          <u>
            <seg>
              Sysselsättningspolitiken, flaggskeppet, bygger på mycket lös
              grund. När finansutskottet bjöd in Konjunkturinstitutet, som Anders
              Borg och majoriteten brukar hävda är det som bäst kan beskriva
              vilken sysselsättningspolitik som ska bedrivas, frågade vi om
              grunden för den sysselsättningspolitik som har verktygen försämrad
              a-kassa, sänkt skatt med mest till dem som tjänar mest, pressa
              ut människor till socialbidragsberoende och öka klyftorna. Vad
              är det för grund för att det ger jobb? Konjunkturinstitutet sade
              då: Det bygger på extremt osäkra prognoser.
            </seg>
          </u>
          <u>
            <seg>
              Att bygga en politik på extremt osäkra prognoser med sådana effekter
              för människors vardag är sannerligen inte att ta ansvar. På extremt
              osäkra prognoser har Borgs politik fått följande effekt. Det har
              blivit sönderslagen a-kassa, undergrävd sjukförsäkring, hel nedrustning
              av den aktiva arbetsmarknadspolitiken, bort med alla utbildningsinsatser
              för arbetslösa och sänkt skatt för grupper som har mest och tjänar
              bäst.
            </seg>
          </u>
          <u>
            <seg>
              I måndags kom Arbetsförmedlingen med en rapport som visar att
              de arbetssökande är mycket aktiva. Problemet är att de saknar
              den utbildning och kompetensbakgrund de behöver för att kunna
              få ett jobb. Politiken fungerar inte när man så avvecklat insatserna
              för att ge yrkesutbildning åt dem som är arbetslösa. Då fastnar
              långtidsarbetslösheten, och då ökar långtidsarbetslösheten.
            </seg>
          </u>
          <u>
            <seg>
              När nu arbetslöshetsförsäkringen är sönderslagen och vi går in
              i en period med mycket stora varsel och kraftigt ökad arbetslöshet
              riskerar hundratusentals människor att få sin ekonomi ödelagd.
              Det drabbar dem, men det drabbar också svensk ekonomi. Det minskar
              efterfrågan totalt i ekonomin och riskerar att föra oss djupare
              ned i en negativ spiral.
            </seg>
          </u>
          <u>
            <seg>
              I dag kommer vi återigen att få höra finansministern och majoriteten
              säga: Vi har prognoser om att den politik som vi genomför ger
              100 000 nya jobb, 50 000 nya jobb eller 60 000 nya jobb. Vi har
              hört det gång på gång här i kammaren. Problemet, ledamöter, är
              att det nu är ett minustecken framför antalet nya jobb.
            </seg>
          </u>
          <u>
            <seg>
              Man får återigen skriva ned tillväxten och skriva upp arbetslösheten.
              Det började i januari. Finansministern sade att tillväxten kommer
              att skrivas ned med någon tiondel. Till våren fick han skriva
              ned väldigt mycket mer än så. Till sommaren kom ytterligare nedskrivningar.
              Nu kommer ytterligare nedskrivningar.
            </seg>
          </u>
          <u>
            <seg>
              Man har inte tagit den ekonomiska utvecklingen på tillräckligt
              stort allvar och inte heller den uppseglade finanskrisen. Det
              är bara ett halvår sedan som finansministern när vi bad om information
              om finanskrisens utveckling kunde gå till attack mot socialdemokratin
              och säga: Det är bara Östros och Nuder i hela Sverige som tror
              på en bankkris. För någon vecka sedan slog bankkrisen till mot
              den svenska investmentbanken Carnegie, numera statligt ägd. Man
              har inte tagit signalerna om en sämre ekonomisk utveckling på
              allvar från majoriteten eller från regeringen.
            </seg>
          </u>
          <u>
            <seg>
              För ett par månader sedan när vi debatterade räckte jag ut handen
              till regeringen och sade: Vi är beredda att samarbeta om den allt
              allvarligare situationen på den finansiella marknaden. Det ignorerades
              fullständigt i kammaren. Det kommer ni väl ihåg. Men efter att
              krisen slog till med full kraft och efter att EU lanserade sitt
              stabiliseringspaket öppnade man för diskussioner med oppositionen.
            </seg>
          </u>
          <u>
            <seg>
              Riksdagen snabbehandlade den svenska versionen av EU:s stabiliseringspaket.
              Det tog tre dagar. En enig riksdag ställde upp på lagstiftningen
              och EU:s väg framåt. Men sedan dess har väldigt lite hänt. Det
              har snart gått en månad sedan vi fattade ett av de snabbaste besluten
              i riksdagens historia med garantier på 1 500 miljarder kronor.
              Det var ett stort beslut för Sveriges riksdag.
            </seg>
          </u>
          <u>
            <seg>
              Anders Borg och majoriteten i kammaren garanterade att alla banker
              skulle komma med. Ni hade talat med dem och förberett dem. Alla
              skulle med, eftersom det var helt nödvändigt. En månad har gått,
              och de stora bankerna är inte med. Räntorna är skyhöga, och ränteskillnaderna
              är skyhöga. En månad har gått, och det har säkert kostat några
              ytterligare tusental jobb på grund av att man inte kan sätta stabiliseringspaketet
              på plats.
            </seg>
          </u>
          <u>
            <seg>
              Det räcker inte med verbala åthävor. Nu krävs ett praktiskt handlag.
              För att få ned boräntan och småföretagens räntor, och småföretagen
              knäar just nu, måste regeringen se till att alla banker är med.
              Då får man också föra fram det förslag som vi förde fram i de
              diskussioner vi hade med regeringen om ett obligatorium. Vi förväntar
              oss att regeringen nu måste agera. Det tog tre dagar i riksdagen.
              Det har tagit en månad för regeringen, och ingenting har skett.
            </seg>
          </u>
          <u>
            <seg>
              Parallellt med finanskrisen har jobbkrisen förvärrats. Sedan
              i måndags förmiddag delar regeringen äntligen de övriga prognosmakarnas
              bedömningar. Det gäller bedömningar från Konjunkturinstitutet,
              Riksbanken och bankerna att vi får en utveckling av kraftigt ökad
              arbetslöshet och svag eller negativ ekonomisk utveckling. Trots
              det ska vi i dag debattera en budget vars prognoser finansministern
              själv har övergivit men vars politik han krampaktigt håller fast
              vid.
            </seg>
          </u>
          <u>
            <seg>
              Det är en politik som hittills har gett de 10 procenten med störst
              inkomster mer i kronor och ören från denna riksdag i form av skattesänkningar
              ensamma än vad över 60 procent har fått tillsammans. Det är orättvisa
              i sin prydno. Den budget som man har lagt fram kallar man för
              ett superpaket, eller gärna lite snabbt sagt under hösten: Superpktt.
              Den har ingenting för jobben. Fokus är att sänka skatten mest
              för dem som tjänar bäst. Det är en politik som havererar, eftersom
              den inte ger några nya jobb. Konjunkturinstitutet säger att det
              är extremt osäkra prognoser. Det kan lika gärna vara minus som
              plus. På det har man byggt en orättvis politik.
            </seg>
          </u>
          <u>
            <seg>
              Herr talman! Jag besökte för några dagar sedan Eskilstuna och
              träffade några av de 350 löntagare som har varslats på Volvo.
              Det fanns en stor oro, och uppgivenhet började sprida sig i företaget.
              De upptäckte att a-kassan ger dem hälften av lönen. Nu börjar
              de upptäcka att en skattechock drabbar dem. De ska få uppemot
              1 000 kronor mer i skatt dessutom för att de går från att arbeta,
              varslas, till att bli uppsagda och arbetslösa. Varför är det på
              det sättet?
            </seg>
          </u>
          <u>
            <seg>
              Företagsledning och fackliga organisationer är överens. Det skulle
              behövas en bred insats med kompetensutveckling, spetskompetensutbildning
              och att undvika att människor sägs upp. Men när jag besöker Arbetsförmedlingen
              i Eskilstuna på eftermiddagen säger de: Det finns inga resurser.
              De resurser de har ska gå till de långtidsarbetslösa. Jag frågar:
              Vad gör då de långtidsarbetslösa i borgerlighetens Sverige? Det
              finns resurser till att kanske varannan vecka träffas i grupp
              för att diskutera sin situation, men det finns inte resurser till
              annat. Det är passivitet som också erbjuds de långtidsarbetslösa.
            </seg>
          </u>
          <u>
            <seg>
              Det är en mycket tydlig bild av det moderatstyrda Sverige. Varför
              ska de som blir arbetslösa få en skattechock? Varför ska de som
              blir arbetslösa bara få hälften av sin lön i ersättning? Varför
              ges inga resurser till varslade, och varför ges ingen spetsutbildning
              till dem? Varför bara passivitet för de långtidsarbetslösa?
            </seg>
          </u>
          <u>
            <seg>
              I det budgetförslag som vi har lagt fram står jobben och välfärden
              i fokus. Det är riktade satsningar för de arbetslösa ungdomarna.
              Inga arbetslösa ungdomar ska gå passiva. Det ska vara jobb, praktik
              eller utbildning som erbjuds. Det är mer satsningar på vägar och
              järnvägar än vad regeringen gör. Det är 2 miljarder mer varje
              år.
            </seg>
          </u>
          <u>
            <seg>
              Det är 3 miljarder mer till skolan under en treårsperiod. Skolan
              och dess kvalitet är så oerhört viktig. Det är 3 miljarder mer
              till sjukvården under en treårsperiod. Det är en central välfärdsfråga.
              Det är mer satsning på forskning än vad regeringen gör.
            </seg>
          </u>
          <u>
            <seg>
              Det är minskade orättvisor för pensionärerna i och med att vi
              erbjuder alla pensionärer en skattesänkning på minst 2 700 kronor.
              Det är förbättrat barnbidrag till barnfamiljerna och bättre studiestöd
              inte minst för studenter med barn. Det är dessutom ökad trygghet.
            </seg>
          </u>
          <u>
            <seg>
              Restaurera a-kassan med högre tak så att fler får 80 procent
              i ersättning och lägre kostnad för att gå med kraftigt sänkta
              avgifter. Renovera sjukförsäkringen och ta bort utsorteringskedjan.
              Investera i stället i rehabilitering. Det är breda investeringar
              för att bygga ett rättvisare Sverige.
            </seg>
          </u>
          <u>
            <seg>
              Vi har också lagt fram ett brett stimulanspaket, eftersom jobbkrisen
              förvärras dramatiskt. För oss är det tydligt att ett stimulanspaket
              måste rikta sig till dem som har minst marginaler. Vi föreslår
              ett extra barnbidrag redan i år för att hjälpa barnfamiljerna
              och ingjuta lite mer av optimism. Pessimismen sprider sig i Sverige.
            </seg>
          </u>
          <u>
            <seg>
              Vi föreslår en extra köpkraftsförstärkning för de pensionärer
              som har det sämst ställt. Förutom skattesänkningen för alla pensionärer
              föreslår vi också att bostadstillägget för pensionärerna förbättras.
              Det kan ge upp till 3 500 kronor ytterligare för de pensionärer
              som har lägst inkomster. Det skapar ett lite ökat konsumtionsutrymme.
            </seg>
          </u>
          <u>
            <seg>
              Småföretagarna går in i mycket tuffa tider. Vi föreslår sänkta
              arbetsgivaravgifter för småföretag. Det är tvärtemot majoriteten,
              som höjt småföretagarnas arbetsgivaravgifter kraftigt under de
              första två åren. Vi föreslår ökad trygghet för småföretagare.
            </seg>
          </u>
          <u>
            <seg>
              Nu finns det tecken på att nyföretagandet minskar. Därför föreslår
              vi också en särskild riskkapitalfond för att stimulera nyföretagande
              på 5 miljarder kronor. Resurserna kan tas från Vattenfall genom
              aktieägarutdelning för att stimulera nyföretagande när pessimismen
              breder ut sig.
            </seg>
          </u>
          <u>
            <seg>
              Byggnationen minskar kraftigt. Det riskerar att bli stillestånd
              på byggmarknaden. Redan nu gör Boverket bedömningen att byggnationen
              faller med 40 procent. Vi föreslår ett investeringsstöd till byggandet
              av hyresrätter. Det är det som regeringen och majoriteten tog
              bort. Hyresrättsproduktionen har totalt avstannat i hela Sverige.
              Nu föreslår vi också i stimulanspaketet ett ROT-avdrag. Stimulera
              ombyggnad och renovering så att hushållen fattar de besluten.
              Då får fler byggnadsarbetare jobb, man kan handla i butiken och
              hjulen sätter i gång. På så sätt minskas den effekt som den borgerliga
              regeringen har satt i gång med en nedåtgående spiral och pessimism.
            </seg>
          </u>
          <u>
            <seg>
              Sedan behövs ett brett utbildningspaket. Redan i vår budgetmotion
              gör vi en satsning på 20 000 platser i vuxenutbildning, högskola,
              kvalificerad yrkesutbildning och arbetsmarknadsutbildning. Det
              ska bli 10 000 fler i de breda utbildningssatsningarna, och 20
              000 i spetskompetensutbildningar, inte minst riktade mot dem som
              har blivit varslade i Eskilstuna, Göteborg, Västerbotten eller
              var det nu är nu sprider sig detta över landet. Man ska erbjuda
              en spetskompetensutbildning och undvika att någon blir uppsagd.
              Det är 50 000 fler utbildningsplatser än vad regeringen har åstadkommit.
            </seg>
          </u>
          <u>
            <seg>
              Jag är bekymrad över att kommunernas ekonomi kommer att drabbas
              hårt av det vi nu ser. Kommunerna får inget besked av regeringen
              om förbättrade resurser. Vi föreslår redan till 2009 en ytterligare
              satsning. Vi har där 5 miljarder mer än regeringen med ytterligare
              2 miljarder så att man inte hamnar i ett läge där man måste säga
              upp. Men dessutom ska det vara ett tydligt besked om 2010. Det
              är det Sveriges Kommuner och Landsting efterfrågar. De måste få
              besked om ekonomin 2010 för att de ska kunna undvika uppsägningar
              på Sahlgrenska sjukhuset, på Akademiska sjukhuset, i Sörmland,
              i Norrbotten och i rader av landsting där man brottas med svår
              ekonomi. Beskedet bör vara att det som SKL begär, 5 miljarder
              mer än vad regeringen har sagt 2010, bör SKL få. Annars kommer
              de att späda på en arbetslöshetsutveckling och försämra kvaliteten
              i välfärden. Det är inte acceptabelt.
            </seg>
          </u>
          <u>
            <seg>
              Jobbkrisen förvärras varje dag. Det som behövs är aktivitet.
              Regeringen har rivit upp sina prognoser men behållit politiken.
              Det är ohållbart. Vi har lagt fram ett brett program i riksdagens
              kammare. För varje dag med passivitet från regeringen går Sverige
              djupare och djupare in i krisen. Inga insatser som kan ge jobb
              kan naturligtvis uteslutas. Vi är beredda att pröva ytterligare
              förslag i takt med att ekonomin förvärras. Det finns en diskussion
              bland ekonomer om tillfälligt sänkt moms, ytterligare stimulanser
              till byggsektorn, fler insatser för att stärka villkoren för företagen,
              ytterligare resurser för att förstärka kvaliteten i välfärden.
              Allt detta måste prövas.
            </seg>
          </u>
          <u>
            <seg>
              Sverige är på väg in i en mycket allvarlig ekonomisk situation.
              Vi kan inte ha en regering som passivt tittar på. Jag ser fram
              emot att få höra vilka åtgärder regeringen är beredd att vidta
              för att vända en ekonomisk utveckling som är mycket bekymmersam.
              Då räcker det inte med en politik som ökar orättvisorna. Det gäller
              att få med sig hela folket, alla löntagare och företagare, på
              att vända utvecklingen mot bättre tider.
            </seg>
          </u>
          <note>
            I detta anförande instämde Hans Hoff (s).
          </note>
          <note type="speaker">
            Anf. 3 ULLA ANDERSSON (v):
          </note>
          <u>
            <seg>
              Herr talman! Jag vill yrka bifall till reservationerna från Vänsterpartiet.
              Jag vill också säga att det känns rätt märkligt att stå i kammaren
              och få ta del av hur det största oppositionspartiet är det parti
              som lägger fram ett förslag till åtgärder i den ekonomiska kris
              som nu råder. De ska ha en eloge för det initiativet, men jag
              finner det mycket märkligt att regeringen inte tar det ansvar
              som åligger dem.
            </seg>
          </u>
          <u>
            <seg>
              Vi har under två år sett en regering som har agerat med rekordfart
              när det gäller att öka otryggheten och de ekonomiska klyftorna.
              Men när det gäller den kraftigt ökade arbetslösheten och lågkonjunkturen
              skulle nog en snigel kunna betecknas som snabb i jämförelse. Regeringen
              verkar inte vare sig våga eller vilja ta ansvar.
            </seg>
          </u>
          <u>
            <seg>
              Jag flög för ett tag sedan. Där kunde jag läsa en reklamslogan
              som lät så här: I 150 år har vi hjälpt förmögna människor i varje
              skede av livet. Det var reklam för en bank, men det är också en
              träffande beskrivning av regeringen förutom att det är 2 år i
              stället för 150 år.
            </seg>
          </u>
          <u>
            <seg>
              Man skulle kunna lägga till: Det tänker vi fortsätta med för
              vi vet inget annat. Om den ekonomiska teorin inte stämmer överens
              med verkligheten litar vi på teorin. Det hade varit en reklamslogan
              för regeringen. Jag tror inte så många hade köpt upplägget, men
              det verkar vara det som regeringen tror på.
            </seg>
          </u>
          <u>
            <seg>
              Titta ut ur er högerkokong. Varslen stiger med rekordfart. Antalet
              anmälda platser till Arbetsförmedlingen minskar. Hushållens förväntningar
              på den egna ekonomin eller samhällsekonomin har inte varit så
              låga på 15 år. Människor vill samtidigt se ökad kvalitet i vård,
              skola och omsorg, och de allra flesta vill ha ett solidariskt
              samhälle. Många anser dessutom att det behövs satsningar för att
              möta lågkonjunkturen, bland annat i form av satsningar på framtidsinriktade
              jobb inom miljösektorn. Men de vill också att tryggheten i samhället
              ska öka, bland annat i form av en höjd a-kassa.
            </seg>
          </u>
          <u>
            <seg>
              Ni kanske inte förstår detta, men om jag berättar vad jag läste
              i Östermalmsnytt i morse kanske ni förstår. Ja, det är till och
              med så att folk på Stureplan nu har märkt av den ekonomiska krisen.
              Där dricker man numera två glas champagne i stället för fem. Det
              kanske ni i alla fall förstår.
            </seg>
          </u>
          <u>
            <seg>
              Under de två månader som har gått sedan regeringen lade fram
              sin budget har tyvärr alla ekonomiska förutsättningar ändrats
              till det sämre. Nu har äntligen regeringen reviderat sina prognoser
              och befarar själv arbetslöshetssiffror på drygt 9 procent men
              ingen förändring av politiken föreslås.
            </seg>
          </u>
          <u>
            <seg>
              Konjunkturinstitutet förutser en nolltillväxt för 2009, och arbetslösheten
              beräknas öka till över 8 procent 2010. Återhämtning väntar först
              2011. Recession råder i Sverige, i vår omvärld och i våra viktigaste
              exportländer och vi har det högsta antalet varsel på 15 år. 30
              procent av små och medelstora företag upplever problem med lånefinansiering
              eller ökade kostnader.
            </seg>
          </u>
          <u>
            <seg>
              Först drabbas alla med korta jobb och de som inte ens kom in
              på arbetsmarknaden under högkonjunkturen, framför allt ungdomar
              och personer med utländsk bakgrund. I Arvika, där drygt tusen
              personer har varslats, står 1020 procent utan a-kassa. Socialbidragskostnaderna
              har ökat med 31 procent detta år. För att möta detta krävs en
              regering som behöver vidta åtgärder och som för en ekonomisk politik
              som vågar och vill ta ansvar. Därför känns det som ett hån när
              både utskottsmajoriteten och regeringen vidhåller att en budget
              som är lagd gäller och är riktig.
            </seg>
          </u>
          <u>
            <seg>
              Regeringen har agerat snabbt för att rädda banker. Det har varit
              nödvändigt, även om snabbheten på slutet kanske har avtagit. Jag
              förstår att det måste ha varit svårt för Odell att förstatliga
              Carnegie hans rådgivare från utförsäljningarna. Vi är nog många
              som kommer ihåg hur Odell har stått i talarstolen i kammaren och
              i debatt efter debatt försvarat Carnegies rådgivare förblindad
              av tillit. Hur kunde vi från oppositionen ifrågasätta hans rådgivare?
            </seg>
          </u>
          <u>
            <seg>
              Att Odell skulle förstatliga banker och vara först med det hade
              nog ingen trott. Tyvärr verkar regeringen ingenting ha lärt utan
              fortsätter med sina utförsäljningar av de statliga bankerna. De
              verkar inte ens inse att det behövs en stabilitet och en form
              av gemensamt ägande i banksektorn eller ökad konkurrens. Vi behöver
              behålla SBAB, öka ägandet i Nordea och skapa ett statligt bolåneinstitut.
              Vi borde också gemensamt äga infrastruktur som är av central samhällelig
              betydelse inom den finansiella sektorn, till exempel Bankgirot,
              för att öka konkurrensen inom banksektorn.
            </seg>
          </u>
          <u>
            <seg>
              Om regeringen har agerat med snabbhet för att rädda bankerna
              verkar den inte ha vare sig kraft, insikt, lust eller vilja att
              agera för att rädda jobb, möta varsel eller lågkonjunktur. 100
              000 fler i arbetslöshet visar prognoser, och 30 000 slängs ut
              från sjukförsäkringen den 31 december i år. Det är troligtvis
              människor som är för sjuka för att stå till arbetsmarknadens förfogande
              men som Arbetsförmedlingen och Försäkringskassan måste skapa förutsättningar
              för utan nya anslag.
            </seg>
          </u>
          <u>
            <seg>
              Men det är lugnt enligt arbetsmarknadsminister Littorin. Dessa
              130 000 personer har 15 000 platser i arbetsmarknadsutbildningar
              att tillgå. Att de sedan ska dela dem med drygt 160 000 som redan
              är arbetslösa är inte heller något bekymmer. Jag vet inte vad
              som är värst. Är det den totala bristen på insikt inför det som
              sker eller känslan av att det verkar som om regeringen inte ens
              bryr sig? Människor är oroliga och vill ha en regering som bryr
              sig och gör något.
            </seg>
          </u>
          <u>
            <seg>
              Herr talman! Låt mig vara tydlig och klar: Regeringens budgetproposition
              håller inte. Hade vi haft en regering som hade visat omsorg om
              löntagare, enskildas utsatthet och samhällsutvecklingen hade den
              lagt fram en omfattande tilläggsbudget eller reviderat sin budget.
            </seg>
          </u>
          <u>
            <seg>
              Till skillnad från regeringens är Vänsterpartiets budgetalternativ
              utformat för att möta en lågkonjunktur, där vi har fokus på att
              öka efterfrågan i ekonomin och skapa fler arbetstillfällen. Vi
              presenterar förslag som faktiskt efterfrågas från både höger och
              vänster i nuläget. Visst behöver vi också revidera delar av vår
              budget det har hänt mycket sedan den lades fram men nästan allt
              håller. Låt mig ta några exempel, herr talman.
            </seg>
          </u>
          <u>
            <seg>
              Vi vill anställa 45 000 fler i vård, skola och omsorg de närmaste
              tre åren och höja de generella statsbidragen till kommunsektorn.
              Sveriges Kommuner och Landsting har vädjat till regeringen om
              en uppräkning av statsbidragen, och redan i år räknar över hälften
              av landstingen med att redovisa underskott. Även kommunerna får
              problem framöver. Även om statsbidragen skulle värdesäkras når
              man inte målet om god ekonomisk hushållning.
            </seg>
          </u>
          <u>
            <seg>
              Samtidigt vet vi från Sveriges Kommuners och Landstings egen
              undersökning att åtta av tio föredrar bättre kvalitet i vård,
              skola och omsorg före sänkta skatter, och nio av tio säger: Höj
              skatten om det behövs!
            </seg>
          </u>
          <u>
            <seg>
              Vänsterpartiet är tyvärr ensamt om att föreslå en uppräkning
              av statsbidragen till kommunsektorn, även om nu Socialdemokraterna
              signalerar en ändring, vilket är mycket glädjande.
            </seg>
          </u>
          <u>
            <seg>
              Vi menar att människors vilja och behov ska tas på allvar. Dessutom
              är det helt kontraproduktivt i ekonomin att tvinga kommunsektorn
              att bidra till att förvärra lågkonjunkturen genom uppsägningar.
              Regeringens frysning av statsbidragen motsvarar 13 700 arbetstillfällen.
            </seg>
          </u>
          <u>
            <seg>
              Vi föreslår också en kraftig utbyggnad av den klimatsmarta järnvägen
              med 16 miljarder per år under tolv år. På det sättet svarar vi
              upp till Klimatberedningens förslag att kapaciteten på järnväg
              för gods- och persontrafik ska öka med minst 50 procent till år
              2020.
            </seg>
          </u>
          <u>
            <seg>
              Vi vill att fler ska välja tåget och föreslår därför också en
              satsning på ökat banunderhåll. Förseningarna, som vi nog är ganska
              många i den här kammaren som känner av senast i går var det en
              timmes försening kostar samhället 46 miljarder per år, vilket
              är helt förkastligt. Därför är ökat banunderhåll en lönsam investering.
              Det skapar många nya jobb och är samhällsekonomiskt och miljösmart.
            </seg>
          </u>
          <u>
            <seg>
              Vi menar också att investeringar ska skrivas av över sin livstid,
              det vill säga att den generation som använder investeringen också
              ska betala den. Dagens generation ska inte bära hela kostnaden.
            </seg>
          </u>
          <u>
            <seg>
              Även Finanspolitiska rådet förordar en utredning om en investeringsbudget,
              som även andra länder har, till exempel England och Tyskland.
            </seg>
          </u>
          <u>
            <seg>
              En satsning på byggbranschen är en beprövad metod för att hantera
              en nedåtgående konjunktur. Nybyggnationen har minskat med 25 procent
              sedan regeringen avskaffade bostadssubventionerna. I 13 av 21
              län hade byggandet minskat i somras.
            </seg>
          </u>
          <u>
            <seg>
              Om vi därtill lägger att antalet ungdomar med förstahandskontrakt
              minskat, att 19 procent av alla 2027-åringar bor hos en förälder
              en mambo eller pappbo eller att nästan en tredjedel av alla unga
              är fattiga, oräknat fattiga mambor, och att åtta av tio vill ha
              en egen bostad men endast fem av tio har det, står det ganska
              klart att det behövs fler bostäder. Framför allt hyresrätter efterfrågas.
            </seg>
          </u>
          <u>
            <seg>
              Om vi då därtill lägger att 44 procent av ungdomarna kan betala
              högst 3 600 kronor i månaden blir det ännu klarare att det behövs
              ett produktionsstöd. Det hade varit en smart åtgärd både för att
              möta behov av en social bostadspolitik och för att möta lågkonjunkturen
              och skapa byggjobb. Självklart ska stödet kopplas till energieffektiviseringar
              och en framförhandlad låg hyra.
            </seg>
          </u>
          <u>
            <seg>
              Vänsterpartiet vill också underlätta för småföretag att nyanställa.
              Sänkt arbetsgivaravgift för de första som anställs i så kallade
              soloföretag, slopad sjuklönekostnad för företag med upp till tio
              anställda, utökat stöd till forskning och utveckling genom att
              införa en skattereduktion till små och medelstora företag.
            </seg>
          </u>
          <u>
            <seg>
              Vi vill också inrätta en miljöteknikfond för att tillförsäkra
              riskkapital till företag som har det svårt i ett inledningsskede.
            </seg>
          </u>
          <u>
            <seg>
              Samtidigt vet vi att Sverige tappar marknadsandelar på sin export
              på de gamla marknaderna, länder som dessutom är i recession eller
              i lågkonjunktur. Nya marknader behövs. Därför menar vi att det
              permanenta exportfrämjande stödet behöver fördubblas till de nivåer
              det hade innan regeringen skar ned.
            </seg>
          </u>
          <u>
            <seg>
              Vi menar också att människor måste ha möjlighet att vara aktiva
              och inte passiva om de drabbas av arbetslöshet. Därför föreslår
              vi en kraftig utbyggnad av högskoleplatser, kvalificerade yrkesutbildningar
              och komvux. Det är en skam att regeringen ännu inte har återställt
              besparingarna på komvux.
            </seg>
          </u>
          <u>
            <seg>
              Vi menar dessutom att studiemedlen behöver höjas. Studenterna
              är i dag en av de grupper i samhället som lever under det som
              brukar kallas skälig levnadsnivå. En höjning av studiemedlen vi
              föreslår 1 200 kronor per månad skulle kunna leda till att fler
              söker högre utbildning och på så sätt ökar sina möjligheter på
              den framtida arbetsmarknaden.
            </seg>
          </u>
          <u>
            <seg>
              Det här var ett löfte från alla partier på högerkanten utom Moderaterna
              före valet. Men kanske är det så att även i denna fråga har Moderaterna
              vetorätt, och därför ser vi heller inget förslag.
            </seg>
          </u>
          <u>
            <seg>
              Vänsterpartiet vill också möjliggöra för alla att vara med i
              a-kassan. Vi föreslår därför en minskning av avgiften till 60
              kronor i månaden. Det kan inte vara meningen att en medlem i Hotell-
              och Restaurangfacket eller Handels ska behöva välja mellan a-kassa
              eller käk på bordet. Arbetslöshetsförsäkringen ska ge inkomsttrygghet,
              inte bara grundtrygghet.
            </seg>
          </u>
          <u>
            <seg>
              Därför vill vi höja taket i a-kassan till 916 kronor. Det skulle
              ge en ersättning om 80 procent till alla med lön upp till 25 000
              kronor. Det skulle innebära rätt mycket för till exempel de Volvoarbetare
              som nu varslas.
            </seg>
          </u>
          <u>
            <seg>
              Men regeringens svar blir i stället: Nej, du som har förlorat
              ditt jobb på Volvo behöver incitament för att söka ett nytt jobb,
              och därför ska du också bestraffas ekonomiskt så att du verkligen
              känner piskan på din rygg. Det är en människosyn som präglar den
              här regeringens politik som jag kraftigt tar avstånd ifrån.
            </seg>
          </u>
          <u>
            <seg>
              Dessutom visar Finanspolitiska rådets beräkningar att de matematiska
              stabilisatorerna i a-kassan har minskat med 15 miljarder sedan
              den här besparingen genomfördes.
            </seg>
          </u>
          <u>
            <seg>
              Klassklyftorna växer med rekordfart, och topp 10 procent i Sverige
              har dragit den högsta vinstlotten. Man har fått 5 000 kronor i
              nettoinkomst jämfört med 2006, medan de 30 procent med lägst inkomst
              har knappt fått en hundralapp under samma tid. Topp 10 procent
              får 28 procent av regeringens samlade reformer och 26 procent
              av de totala skattesänkningar som påverkar individernas inkomster.
            </seg>
          </u>
          <u>
            <seg>
              Inkomstskillnaderna mellan kvinnor och män har ökat med 1 000
              kronor per månad på två år. Samtidigt ökar fattigdomen med 146
              000 fler fattiga på två år. Barnfattigdomen bland barn med ensamstående
              föräldrar har nästan fördubblats.
            </seg>
          </u>
          <u>
            <seg>
              Det finns ganska tydliga och klara skäl till att man behöver
              stärka ekonomiskt eftersatta grupper för att öka efterfrågan i
              lågkonjunkturen men framför allt för att stärka individerna. Vi
              föreslår därför höjda studiemedel, ökat underhållsstöd för ensamstående
              föräldrar, höjda garantipensioner och höjda bostadstillägg, och
              vi reparerar sjukförsäkringen. Det leder till en bättre hälsa,
              minskad oro och en ökad efterfrågan. Att leva under minimala förhållanden
              är tärande. Det gnager i magen varje dag. Jag tycker att vi borde
              låta människor slippa det.
            </seg>
          </u>
          <u>
            <seg>
              Vänsterpartiet föreslår också att grundavdraget höjs med 20 000
              kronor per år. Det innebär att alla som tjänar under 30 000 kronor
              får 504 kronor mindre i skatt än vad de betalade 2006.
            </seg>
          </u>
          <u>
            <seg>
              Vi är det enda partiet, tråkigt nog, i den här kammaren som inte
              särbehandlar eller diskriminerar sjuka, arbetslösa och pensionärer
              i skattesystemet. Det enda partiet! Vad har hänt i den här kammaren?
              Är det meningen att vi ska diskriminera människor i skattesystemet?
            </seg>
          </u>
          <u>
            <seg>
              Jag vill att min mamma ska respekteras. Jag vill att min svärson
              som har varit arbetslös ska respekteras. Jag betackar mig för
              hur ni i den borgerliga regeringen behandlar henne och alla andra,
              pensionärer och arbetslösa.
            </seg>
          </u>
          <u>
            <seg>
              Vi har en regering som är oförmögen att sätta sig in i människors
              livsvillkor om det handlar om mat på bordet, risken att förlora
              sitt jobb, vara arbetslös eller sjuk, som är oförmögen att möta
              en lågkonjunktur. Men den är bra på att hjälpa redan förmögna.
            </seg>
          </u>
          <note type="speaker">
            Anf. 4 MIKAELA VALTERSSON (mp):
          </note>
          <u>
            <seg>
              Herr talman! Läget i världsekonomin försämras just nu snabbt,
              och effekterna på den reala ekonomin syns tydligt. Även Sverige
              påverkas påtagligt.
            </seg>
          </u>
          <u>
            <seg>
              Sedan regeringen presenterade sin budgetproposition har den globala
              finansiella krisen förvärrats kraftigt. Effekterna av den globala
              konjunkturutvecklingen har blivit tydligare. De prognoser som
              har presenterats de senaste veckorna av bland andra Riksbanken
              och Konjunkturinstitutet pekar på en kraftfull konjunkturförsvagning
              redan 2009. Sysselsättningen väntas falla relativt kraftigt. Arbetslösheten
              kommer att stiga, tillväxten i Sverige kommer att ligga nära noll
              2009, antalet lediga anmälda platser hos Arbetsförmedlingen minskar
              och antalet varsel stiger markant.
            </seg>
          </u>
          <u>
            <seg>
              Nu har kanske regeringen börjat förstå att budgetpropositionens
              prognoser inte är jätteaktuella, men det har ännu inte skett någon
              omprövning av åtgärderna.
            </seg>
          </u>
          <u>
            <seg>
              När vi går in i ett läge med betydligt lägre tillväxt, sjunkande
              sysselsättning och ökande arbetslöshet är det tyvärr de människor
              som står allra längst från arbetsmarknaden och som har allra sämst
              förankring som drabbas hårdast. För att skapa större möjlighet
              för dessa personer att komma tillbaka till arbetsmarknaden när
              konjunkturen vänder uppåt igen behövs kvalitativa utbildningsinsatser.
            </seg>
          </u>
          <u>
            <seg>
              På grund av den betydligt kraftigare konjunkturavmattning som
              vi nu går in i menar vi att regeringen måste återkomma med fler
              och nya åtgärder för att hålla sysselsättningen uppe och mildra
              effekterna av lågkonjunkturen. Från Miljöpartiets sida kritiserade
              vi regeringens finanspolitiska inriktning redan när budgetpropositionen
              lämnades. Stora delar av regeringens skattesänkningar riktades
              till personer med relativt höga inkomster, samtidigt som man gjorde
              kraftiga försämringar av socialförsäkringarna, som framför allt
              drabbar dem med låga inkomster, samtidigt som effekterna av de
              automatiska stabilisatorerna urholkades.
            </seg>
          </u>
          <u>
            <seg>
              Vi har i vår budgetmotion, som vi vill diskutera här i dag, presenterat
              ett antal åtgärder som vi menar är nödvändiga när nu arbetsmarknaden
              försämras. Bland annat föreslår vi tillsammans med Socialdemokraterna
              20 000 nya yrkesinriktade utbildningsplatser med kvalificerad
              yrkesutbildning, yrkesinriktad arbetsmarknadsutbildning, komvux,
              fler högskoleplatser och samtidigt en kvalitetssatsning på högskolan.
            </seg>
          </u>
          <u>
            <seg>
              Syftet med dessa satsningar är att skapa förutsättningar för
              att fler människor ska kunna omskola sig nu när arbetslösheten
              stiger. Det både mildrar effekterna av lågkonjunkturen och gör
              att fler människor kan bli rustade att ta nya jobb när konjunkturen
              sedan vänder igen. Det är åtgärder som skulle stärka Sveriges
              konkurrenskraft samtidigt som man möter konjunkturnedgången.
            </seg>
          </u>
          <u>
            <seg>
              Det behövs också förslag på omfattande förstärkningar av arbetslöshetsförsäkringen
              och sjukförsäkringen. Vi har också i vår budgetmotion omfattande
              satsningar på infrastruktur och energieffektivisering inom bostadssektorn,
              som också kommer att leda till arbetstillfällen. Satsningar på
              ny energiteknik och miljöteknik skapar möjligheter för nya företag
              att växa fram. Det är vår övertygelse att det går att förena ekonomisk
              utveckling med skapandet av nya jobb och företag samtidigt som
              vi ställer om samhället i en hållbar riktning.
            </seg>
          </u>
          <u>
            <seg>
              Regeringen Reinfeldt har genom sin skatte- och otrygghetspolitik
              skapat klyftor i Sverige. Det behövs reformer av trygghetssystemen
              i dag som gör att arbetsmarknaden fungerar bättre och att färre
              människor hamnar utanför. Många människor har farit illa den här
              mandatperioden.
            </seg>
          </u>
          <u>
            <seg>
              Vår ambition från Miljöpartiets sida är att skapa förutsättningar
              för alla människor att delta på arbetsmarknaden och bidra till
              samhället utan att för den sakens skull straffa de människor som
              är sjuka eller arbetslösa. Regeringen har i stället valt att skära
              ned på ersättningarna i arbetslöshetsförsäkringen och sjukförsäkringen
              samtidigt som man har skurit ned antalet högskoleplatser, minskat
              möjligheten till kommunal vuxenutbildning och arbetsmarknadsutbildning.
              Den viktiga omskolningen till bristyrken har försvårats, och regeringen
              minskar på sikt människors möjlighet att ställa om. Detta, kära
              ni, är inte en klok politik!
            </seg>
          </u>
          <u>
            <seg>
              Det är i det här läget viktigt att också förbättra situationen
              för landets studenter och pensionärer. Ett höjt studiemedel skulle
              ge studenter bättre möjligheter att klara en framtida försämring
              i ekonomin. Många pensionärer har också små marginaler.
            </seg>
          </u>
          <u>
            <seg>
              Regeringen höjer i årets budgetproposition grundavdraget för
              pensionärer, vilket innebär att de får en skattesänkning. Vi välkomnar
              från Miljöpartiets sida det förslaget men tycker att det är otillräckligt
              för att stötta de pensionärer som har det allra sämst ställt.
              För att förbättra för dem föreslår vi utöver regeringens skattesänkning
              att garantipensionen höjs.
            </seg>
          </u>
          <u>
            <seg>
              Vi föreslår också ett omfattande program för energieffektivisering
              i bostäder. För att rejält minska bostädernas klimatpåverkan måste
              både nybyggda och befintliga bostäder bli avsevärt mer energieffektiva.
              Trots att det finns flera goda exempel som visar att det går att
              bygga extremt energisnålt också på ett lönsamt sätt är det fortfarande
              en väldigt stor del av de nybyggda bostäderna som inte ens lever
              upp till de energikrav som i dag finns i lagen. Framför allt de
              bostäder som byggdes i miljonprogrammet står inför omfattande
              behov av renoveringar. Från Miljöpartiet föreslår vi därför ett
              nytt, teknikneutralt investeringsstöd samt hårdare krav på energieffektivisering
              vid både nybyggnation och ombyggnation. Ett sådant investeringsstöd
              är också en utmärkt åtgärd för att skapa arbetstillfällen.
            </seg>
          </u>
          <u>
            <seg>
              För att underlätta för småföretag föreslår vi en rejäl nedsättning
              av arbetsgivaravgifterna för de minsta företagen. Vårt förslag
              innebär att arbetsgivaravgifterna sänks med 10 procentenheter
              för en maximal lönesumma, upp till 2 ½ miljon. Småföretagen har
              mycket små marginaler och kan drabbas hårt av den vikande konjunkturen.
              Det är också i stor utsträckning i de små företagen som jobben
              skapas.
            </seg>
          </u>
          <u>
            <seg>
              Herr talman! Samtidigt som vi gör insatser för att förbättra
              läget och stimulera ekonomin i dag måste vi också rusta för framtiden.
              Då vill vi satsa på skolan. Vi vill skapa en mer kreativ skola.
              En kreativ skola skapar också kreativa entreprenörer. Skolan är
              grundläggande i ett samhälle som växer och utvecklas.
            </seg>
          </u>
          <u>
            <seg>
              Vi gör i vår budgetmotion en stor satsning på att höja kvaliteten.
              Vi skapar med 1 miljard i vår budgetmotion utrymme för pedagogisk
              utveckling, fortbildning av lärare och större möjligheter till
              modersmålsundervisning och ämnesundervisning på modersmål.
            </seg>
          </u>
          <u>
            <seg>
              Med en grön utbildningspolitik står de studerande i centrum.
              Skolans uppgift är att skapa optimala förutsättningar för varje
              individ att förverkliga sin strävan efter kunskap och utveckling.
              En av de viktigaste förutsättningarna för att förverkliga denna
              strävan är att den sker på den enskilda individens villkor. Alla
              barn ska garanteras en likvärdig utbildning, men det betyder inte
              att utbildningen ska vara likformig. Barn är olika. Som vi ser
              det är mångfald en förutsättning för likvärdighet.
            </seg>
          </u>
          <u>
            <seg>
              Den svenska skolan håller hög kvalitet, men alltför många elever
              lämnar ändå skolan med otillräckliga kunskaper. En av fyra elever
              gick ut grundskolan våren 2007 och hade inte betyget Godkänd i
              alla ämnen. 11 procent saknar behörighet att söka gymnasieskolans
              ordinarie program.
            </seg>
          </u>
          <u>
            <seg>
              Alla elever måste få förutsättningar att nå kunskapsmålen. Vi
              tror att en stor mångfald, en långtgående, individualiserad undervisning
              och kompetenta lärare är nyckeln till en framgångsrik skola.
            </seg>
          </u>
          <u>
            <seg>
              Den borgerliga regeringen har hittills haft helt fel fokus i
              sin utbildningspolitik. Feltolkningar avsiktliga eller inte av
              internationellt jämförande undersökningar har legat till grund
              för regeringens politik. Följden har blivit att fokus har lagts
              på att lösa problem som kanske inte ens finns. Regeringen har
              lagt stor möda på att elever ska bli mer disciplinerade, och förslag
              om ordningsbetyg, om rätt att flytta mobbare och liknande har
              duggat tätt. Mindre fokus har legat på att förbättra undervisningen
              eller att göra den mer individanpassad. Till exempel har den nationella
              timplanen, som reglerar exakt hur många timmar varje elev ska
              studera varje ämne, fortfarande inte skrotats detta trots att
              en omfattande försöksverksamhet visar på mycket positiva resultat.
            </seg>
          </u>
          <u>
            <seg>
              Herr talman! När konjunkturen viker är det lätt att tappa fokus
              på de långsiktiga problem vi står inför. Klimatförändringen är
              den utan jämförelse största utmaning som Sverige och världen just
              nu möter. I vår budgetmotion föreslår vi omfattande insatser för
              att minska Sveriges utsläpp av växthusgaser. Med Miljöpartiets
              politik minskar Sveriges oljeberoende snabbt, vilket också stärker
              vår ekonomiska ställning och gör oss mindre sårbara för framtida
              globala konjunktursvängningar.
            </seg>
          </u>
          <u>
            <seg>
              Trots den stora medvetenheten om klimatfrågan och om de problem
              som klimatförändringen redan i dag ger upphov till har regeringens
              strategi hittills varit att förhala klimatfrågan eller att inte
              ta den på allvar alls. I stället fortsätter man att klamra sig
              fast vid väginvesteringar som inte ens är samhällsekonomiskt lönsamma.
            </seg>
          </u>
          <u>
            <seg>
              Till skillnad från den borgerliga regeringen anser Miljöpartiet
              att Sverige måste ta vår del och anpassa oss till verkligheten.
              Vi kan inte, som den här regeringen gör, skjuta problemen ifrån
              oss och anse att det bara är andra som ska minska sina utsläpp.
              Man kan inte köpa sig fri från ansvar. Vi ska inte välja om vi
              ska vidta åtgärder för klimatet hemma eller internationellt.
            </seg>
          </u>
          <u>
            <seg>
              Vi måste göra bådeoch. Alla länder måste göra en resa. Det är
              faktiskt så krasst att alla måste komma ned till 1 ton koldioxid
              per person. Det är det tuffa målet, Anders Borg. Det måste vi
              i Sverige göra. Det måste USA göra, och det måste Kina göra.
            </seg>
          </u>
          <u>
            <seg>
              Sverige ska visa vägen till Köpenhamn i stället för att sitta
              passivt på åskådarplats. Vi ska visa att man kan klara både jobben
              och klimatet och ta den utmaningen.
            </seg>
          </u>
          <u>
            <seg>
              En faktor som talar för att Sverige skulle få ta en ännu större
              börda än till exempel utvecklingsländerna är den stora potential
              som vi har för förnybara energislag i det här landet. Vi har mycket
              goda förutsättningar, bland de bästa i världen, att bygga ut bioenergi,
              vindkraft och andra energislag.
            </seg>
          </u>
          <u>
            <seg>
              På några årtionden måste vi ställa om för att klara klimat- och
              miljöproblemen och trygga en fortsatt hållbar ekonomisk utveckling.
              Infrastruktursatsningar på framför allt spårbunden trafik, renovering
              och energieffektiviseringar inom bostadssektorn, utbyggnad av
              förnybar energi, forskning och utveckling av ny miljöteknik är
              nödvändigt.
            </seg>
          </u>
          <u>
            <seg>
              Herr talman! Sverige har råd med solidaritet. Miljöpartiet presenterar
              därför stora satsningar på miljö- och klimatbistånd. Samtidigt
              höjer vi biståndsramen kraftigt jämfört med regeringen.
            </seg>
          </u>
          <u>
            <seg>
              Åtta av tio svenskar, 80 procent, är beredda att själva göra
              något för att bromsa klimatförändringen. Det är en tydlig ökning
              som visas i Naturvårdsverkets nyligen publicerade rapport om svenskars
              inställning till klimatfrågan. Ett sådant ansvarstagande hos människor
              i Sverige kräver att man också från politiskt håll ger förutsättningar
              att kunna ställa om i vardagen och bidra på sitt sätt.
            </seg>
          </u>
          <u>
            <seg>
              De egna åtgärder där beredskapen hos människor har ökat snabbast
              under det senaste året är att åka mer kollektivt, att åka tåg
              i stället för flyg och att samåka mer. De åtgärder där beredskapen
              ökat mest under hela den sjuårsperiod man har mätt denna inställning
              är att köra bil mindre, att sänka temperaturen inomhus och att
              köra bil långsammare. Men regeringen erbjuder inte dessa människor
              en hjälp i vardagen, en hjälp att bidra och ställa om i klimatomställningen.
            </seg>
          </u>
          <u>
            <seg>
              Herr talman! De finansiella marknaderna världen över genomgår
              ett stålbad. Sverige står rätt starkt, mycket tack vare budgetsaneringen
              på 1990-talet och det finansiella ramverket. Men ingen är osårbar.
            </seg>
          </u>
          <u>
            <seg>
              Nu duggar varslen tätt i industrin. Regeringen har ignorerat
              alla signaler om en sämre utveckling i ekonomin hitintills. Prognoserna
              i regeringens budgetproposition är alltför optimistiska.
            </seg>
          </u>
          <u>
            <seg>
              Regeringen har inte heller använt de goda åren med högkonjunktur
              för att rusta, vare sig människor som behöver utbildning eller
              Sverige som nation. I stället har, som jag tidigare visat på,
              antalet utbildningsplatser dragits ned. Det som behövs nu är individanpassade,
              snabba, effektiva åtgärder som leder till jobb. Det är dags att
              agera, Anders Borg.
            </seg>
          </u>
          <u>
            <seg>
              Med det vill jag yrka bifall till Miljöpartiets alla reservationer,
              det vill säga reservationerna 1, 4, 7 och 10.
            </seg>
          </u>
          <note type="speaker">
            Anf. 5 STEFAN ATTEFALL (kd):
          </note>
          <u>
            <seg>
              Herr talman! På några månader har det ekonomiska läget i vår
              värld dramatiskt förändrats. Det som tidigare var ett tecken på
              internationell lågkonjunktur och finansiell oro har nu bytts till
              recession i många länder och världsvid finansiell kris.
            </seg>
          </u>
          <u>
            <seg>
              Jämfört med den finanskris vi hade i Sverige i början av 90talet
              som i allt väsentligt var hemmatillverkad ser vi nu en finanskris
              som skapats främst i USA och spridits runt om i världen. Finanskrisens
              orsaker är flera. Det handlar om långvarig högkonjunktur under
              flera år, alltför låga räntor, politiska misstag i USA och ett
              alltför vidlyftigt agerande i finansbranschen. Konkursen i amerikanska
              Lehman Brothers utlöste den finanskris vi nu är mitt inne i.
            </seg>
          </u>
          <u>
            <seg>
              Den kanske viktigaste lärdom som vi kan dra av finanskrisen kan
              sammanfattas i ett ord: förtroende. Vi människor behöver förtroende
              i stort sett i alla sammanhang. Utan förtroende inga bra relationer.
              Utan förtroende ingen ömsesidighet. Utan förtroende inga lån.
              Utan förtroende inga affärer. Utan förtroende inte heller några
              fungerande familjer. Utan förtroende inga vänner. Och utan förtroende
              ingen trygghet. Allt vilar på förtroende.
            </seg>
          </u>
          <u>
            <seg>
              Den finanskris vi nu upplever illustrerar hur ekonomin är beroende
              av just förtroende. Förtroende är grundläggande. Men vad är förtroende?
            </seg>
          </u>
          <u>
            <seg>
              Det handlar om etik. Förtroende är ett etiskt begrepp. Det betyder
              tillit, tillförsikt och viss aktning för någon annan. Vi har förtroende
              för en person eller en institution som bärs upp av personer. Vi
              har förtroende för en medmänniskas karaktär, pålitlighet och duglighet.
              Om en enskild person inte lever upp till en sådan tillit eller
              om en bank eller ett finansiellt institut inte gör det rasar förtroendet.
            </seg>
          </u>
          <u>
            <seg>
              Det är som att dra ur pluggen ur ett badkar. Det går snabbt,
              och det blir tomt. Om någon inte står för sitt ord och sina löften
              raseras förtroendet.
            </seg>
          </u>
          <u>
            <seg>
              Nu litar inte bankerna och finansinstituten på varandra. I detta
              enorma nätverk av relationer som bär upp den internationella finansmarknaden
              saknas just förtroende. Vi vet att förtroende tar tid att bygga
              upp, men det kan raseras snabbt. Det är också skälet till att
              vi måste inse att det tar sin tid innan vi är genom den finansiella
              krisen.
            </seg>
          </u>
          <u>
            <seg>
              Herr talman! Mycket har hänt i ekonomin sedan regeringen överlämnade
              budgetpropositionen den 22 september. Tillväxtutsikterna har på
              kort tid försämrats kraftigt till följd av den internationella
              finansiella krisen. Regeringen framhöll också i budgetpropositionen
              att nedåtriskerna i prognoserna var stora. Sedan dess har flera
              bedömare betonat just detta, att osäkerheten är enormt stor.
            </seg>
          </u>
          <u>
            <seg>
              Finansutskottet bedömer också att den ekonomiska utvecklingen
              blir svagare än i regeringens huvudscenario. Det gäller såväl
              tillväxten som sysselsättningen. Hur mycket svagare är dock i
              dagsläget väldigt svårt att avgöra. Det finns därför skäl att
              följa utvecklingen noga och revidera bedömningarna först när mer
              utfallsstatistik inkommit och prognosförutsättningarna blivit
              något mer stabila.
            </seg>
          </u>
          <u>
            <seg>
              Finansministern har också i konvergensprogrammet kompletterat
              budgetpropositionens basalternativ med två scenarier som har det
              gemensamt att de pekar på en mer negativ utveckling än vad som
              ryms i budgetpropositionens siffror. Men jag vill betona att det
              inte är kompletta prognoser som finns i konvergensprogrammet.
              Om Thomas Östros hade varit med på finansutskottets sammanträde
              i går hade han fått den informationen.
            </seg>
          </u>
          <u>
            <seg>
              Men två saker vet vi säkert, att den lågkonjunktur vi såg framför
              oss när budgeten lades fram kommer att bli djupare och att vi
              står inför denna lågkonjunktur med ett oerhört starkt utgångsläge
              med rekordstarka offentliga finanser och rekordhög sysselsättning.
              SCB beräknar att uppemot mot 200 000 färre människor är utanför
              arbetsmarknaden i dag jämfört med hur det såg ut vid valet 2006.
            </seg>
          </u>
          <u>
            <seg>
              I den budgetproposition vi nu har att fatta beslut om lanseras
              ett stimulanspaket på 32 miljarder kronor. Tillsammans med en
              del tidigare beslut stimuleras ekonomin från den 1 januari 2009
              med 36 miljarder kronor. Det är över 1 procent av bnp.
            </seg>
          </u>
          <u>
            <seg>
              Det är ett omfattande stimulanspaket. Det motsvarar 4 000 kronor
              per varje levande svensk. Jämför detta med 100 kronor i månaden
              i barnbidragshöjning som brukar vara ett exempel när politiker
              vill utlova ett kraftfullt stimulanspaket. Det som denna regering
              nu gör i det beslut vi ska fatta här i dag är ett av de absolut
              största stimulanspaketen som föreligger i något europeiskt land
              just nu.
            </seg>
          </u>
          <u>
            <seg>
              Inriktningen på det här stimulanspaketet är tydlig. Det är sänkta
              skatter som gör det billigare att anställa och mer lönsamt att
              arbeta, satsning på forskning, utbildning och infrastruktur. Det
              handlar om allt sådant som skapar jobb i Sverige och samtidigt
              stärker vår långsiktiga konkurrenskraft. Dessutom handlar det
              om välfärdssatsningar inom psykiatri, om äldreomsorg för pensionärerna
              och om sjukvården.
            </seg>
          </u>
          <u>
            <seg>
              En viktig del i att stärka välfärden är också det stöd vi ger
              till kommuner och landsting som uppgår till över 10 miljarder
              kronor per år de närmaste åren. Det är inte i form av höjda statsbidrag.
              Det är i stället genom att sänka kostnaderna allt väsentligt.
              En del riktade statsbidrag höjer vi, men vi sänker arbetsgivaravgifterna
              för kommuner och landsting, både generellt och riktat mot ungdomar.
            </seg>
          </u>
          <u>
            <seg>
              Det är också den kommunala fastighetsavgiftens konstruktion som
              gör att skatteunderlaget för kommunerna växer. Utan de pengarna
              skulle självklart den besvärliga ekonomiska situation som många
              kommuner befinner sig i bli ännu mer besvärlig och sämre.
            </seg>
          </u>
          <u>
            <seg>
              Den stimulanspolitik som nu ligger för beslut i dag var rätt
              i september och är än mer rätt i dag. Räcker då detta? Troligen
              inte. Vi måste följa utvecklingen noga och återkomma med ytterligare
              åtgärder. Men lika viktigt som att vidta åtgärder är att vidta
              rätt åtgärder. Det måste vara åtgärder som går i rätt färdriktning.
            </seg>
          </u>
          <u>
            <seg>
              Lyssnar man på Thomas Östros här kan man få intrycket att det
              är regeringens fel att Volvo varslar och att världsekonomin viker.
              Den analys som Thomas Östros därmed ger tycker jag inte är värdig
              en person som vill vara finansministerkandidat. Det är en grund
              analys.
            </seg>
          </u>
          <u>
            <seg>
              Ta ett annat exempel i Thomas Östros anförande. Ja, fastighetsskatten
              var ett problem i dagens läge. Men tänk om vi inte hade reformerat
              fastighetsskatten, tänk hur många villaägare och hur många Volvoarbetare
              som är varslade som hade varit oroliga i dag om vi inte hade haft
              ett tak på fastighetsskatten och om vi inte hade sänkt skattesatsen
              under taket med en fjärdedel!
            </seg>
          </u>
          <u>
            <seg>
              Vad är då alternativet till regeringens politik? Först och främst
              finns inget gemensamt alternativ. Det är ett splittrat vänsteralternativ,
              symboliskt i tre olika reservationer i detta finansutskottsbetänkande.
              Det enda oppositionen har lyckats skriva ihop sig om gäller betänkandets
              avsnitt om de ekonomiska prognoserna. Oppositionspartierna har
              funnit varandra i samsynen om att det har hänt en del sedan budgetpropositionen
              skrevs, och i likhet med utskottsmajoriteten anser man att utvecklingen
              på det ekonomiska området är dystrare än vad som bedömdes i budgetpropositionen.
              Det är storartat!
            </seg>
          </u>
          <u>
            <seg>
              Det är väl ungefär så här långt som oppositionen kommer i samsyn,
              och det är väl detta som Socialdemokraternas ekonomiske talesman
              Thomas Östros förra veckan syftade på när han sade att samarbetet
              mellan Vänsterpartiet, Miljöpartiet och Socialdemokraterna gick
              i positiv riktning. Östros sade det samma dag som det haglade
              TT-telegram där vänsterpartister och miljöpartister slog varandra
              i huvudet om vem som var orsaken till att de tre oppositionspartierna
              inte ens kunde enas om vilket ekonomiskt ramverk och vilka ekonomiska
              spelregler som man ska följa.
            </seg>
          </u>
          <u>
            <seg>
              Förhandlingarna mellan de tre ekonomiska talesmännen i de tre
              vänsterpartierna påminner om besvärliga fredsförhandlingar mellan
              stridande parter i ett krig. Då brukar man förhandla om huruvida
              man över huvud taget ska förhandla, om man nu ska förhandla var
              man ska förhandla, hur bordet ska se ut som man förhandlar vid
              och vem som ska få vara i rummet. Jag förstår att dessa formfrågor
              kommer att belasta partiledarna i vänsterpartierna. Mona Sahlin
              ska nu visa sitt ledarskap eftersom Thomas Östros bevisligen har
              misslyckats.
            </seg>
          </u>
          <u>
            <seg>
              Viktigare än formfrågorna för den ekonomiska politiken är dock
              vilken politik som ska föras. Försöker man se vilken färdriktning
              som är gemensam för de tre oppositionspartierna finner man några
              riktlinjer.
            </seg>
          </u>
          <u>
            <seg>
              Det är kraftigt höjda skatter på arbete med mellan 18 och 40
              miljarder kronor årligen. Det blir således dyrare att anställa
              och mindre lönsamt att arbeta i vänsterns Sverige. Är detta en
              rimlig politik i det konjunkturläge som vi befinner oss i? Nej,
              det är tvärtom en politik som går åt fel håll. Det är en katastrofal
              politik, vill jag påstå.
            </seg>
          </u>
          <u>
            <seg>
              Den andra riktlinje man kan se är mer politikerstyrning och mindre
              egenmakt till medborgarna. Skattepolitiken och välfärdsreformerna
              innebär att alliansmajoriteten vill ta steg efter steg för att
              öka familjers och enskilda människors möjlighet att påverka sin
              egen livssituation, ge större ekonomiskt svängrum för den enskilde,
              mer valfrihet och möjlighet att styra det egna livet. Med vänsterns
              politik blir det tvärtom mindre frihet och mer beroende av politiska
              beslut.
            </seg>
          </u>
          <u>
            <seg>
              En tredje sak man kan se är en oansvarig ekonomisk politik. Med
              vänsterpartiernas politik blir det högre offentliga utgifter och
              ifrågasättande av det ekonomiska ramverk som tjänat Sverige väl
              sedan den ekonomiska krisen på 1990-talet.
            </seg>
          </u>
          <u>
            <seg>
              När det gäller kommunernas ekonomi spretar det rejält mellan
              de tre partierna. Analyserar man Socialdemokraternas förslag kan
              man sammanfatta det med att kommuner och landsting får mindre
              pengar att röra sig med och blir mer styrda av regering och riksdag
              jämfört med det förslag som vi nu har på bordet. Man ger mer riktade
              statsbidrag, men man drar undan pengar genom exempelvis en högre
              arbetsgivaravgift när det gäller anställning av ungdomar och genom
              förstatligandet till fastighetsavgiften.
            </seg>
          </u>
          <u>
            <seg>
              Herr talman! Kvinnor över 75 år är den grupp som släpat efter
              mest i ekonomisk standard under den förra regeringens tid vid
              makten. Få röster har höjts för dessa kvinnors situation. Här
              ligger kanske det största misslyckandet på jämställdhetsområdet.
            </seg>
          </u>
          <u>
            <seg>
              Före valet kritiserade vi kristdemokrater Socialdemokraterna
              för att de inte satsade på pensionärerna med de lägsta inkomsterna.
              Nu har vi fått med oss alliansregeringen på att göra den största
              satsningen på denna grupp sedan det nya pensionssystemet kom på
              plats.
            </seg>
          </u>
          <u>
            <seg>
              Skattesänkningen för dessa grupper uppgår till över 200 kronor
              per månad. Till detta kommer den vanliga årliga uppräkningen av
              garantipensionen, i syfte att täcka upp prisökningarna. Det blir
              nästa år sammanlagt över 500 kronor mer per månad för de pensionärer
              som har den lägsta pensionen. Vi har ansett att det just är denna
              grupp av pensionärer som ska stå först när vi gör den första riktade
              skattesänkningen för våra äldre.
            </seg>
          </u>
          <u>
            <seg>
              Mitt parti, Kristdemokraterna, vill gå vidare. Vi vill genomföra
              ytterligare skattesänkningar för alla pensionärer. Den diskussionen
              återkommer vi till.
            </seg>
          </u>
          <u>
            <seg>
              Socialdemokraterna påstår att de vill sänka skatten mer för alla
              pensionärer jämfört med vad regeringen gör. Men om Socialdemokraterna
              är så villiga att sänka skatten för pensionärerna, varför gjorde
              ni inte det när ni hade makten? Ni socialdemokrater hade tolv
              budgetar på er och lyckades inte åstadkomma detta under den tiden.
            </seg>
          </u>
          <u>
            <seg>
              Herr talman! Trygghet i det lilla är trygghet i det stora. När
              det är oroligt i vår omvärld vet vi att det som betyder mest är
              de nära relationerna, de små gemenskaper vi tillhör. Det är i
              familjen och bland de närmaste vännerna vi finner trygghet när
              det är oroligt där ute. Självklart ska vi ha robusta socialförsäkringar
              och välfärdssystem. Det är viktigt för tryggheten. Men låt oss
              aldrig glömma att utan den trygga nära miljön hjälper inte de
              stora systemen. Det är därför som vi kristdemokrater vill betona
              hur viktigt det är att vi inte bara investerar i vägar och hus
              utan också i den mänskliga infrastrukturen.
            </seg>
          </u>
          <note>
            Med detta yrkar jag bifall till förslaget i finansutskottets
            betänkande i dess helhet.
          </note>
          <note type="speaker">
            Anf. 6 THOMAS ÖSTROS (s) replik:
          </note>
          <u>
            <seg>
              Herr talman! Vi har nu på morgonen förstått att Moderaterna med
              Elinderson tycker att den budget som är framlagd räcker. Det är
              tillräckligt utrymme för att möta den chockökning av arbetslösheten
              vi har framför oss. Vi har hört från Littorin, moderat, att det
              finns gott om resurser. Jag har varit ute och rest i landet, men
              jag hittar inte de resurserna. Men Littorin säger att det finns
              hur mycket resurser som helst för att möta arbetslöshetschocken.
              Och nu säger Stefan Attefall att stimulanspaketet är redan lagt,
              det är budgeten som är stimulanspaketet. Han säger att det ger
              4 500 kronor per person.
            </seg>
          </u>
          <u>
            <seg>
              En fråga som engagerar mig mycket är pensionärernas situation.
              Dessa uppskattas inte på det sätt som man borde göra i ett samhälle.
              De har arbetat länge och gjort en stor arbetsinsats för att bygga
              upp ett gott samhälle. De känner inte igen det här med 4 500 kronor
              per person. Det är 68 kronor i skattesänkning som Stefan Attefall
              erbjuder dem. Tio gånger mer i skattesänkning riktas mot dem som
              har högst inkomster, som Stefan Attefall och jag. Ni har vidgat
              klyftan mellan den skatt pensionärer betalar och den skatt löntagare
              betalar. Ni gör på samma sätt nu. Om man arbetar på Volvo eller
              i ett tjänsteföretag och blir varslad och sedan uppsagd höjs skatten,
              precis som när man arbetar och går i pension. Då höjs skatten
              också. Varför är det på det sättet?
            </seg>
          </u>
          <u>
            <seg>
              Kommunerna: Hur kommer det sig att du inte förstår att det som
              händer när arbetslösheten ökar är att kommunernas inkomster sinar,
              och man börjar säga upp framför allt inom sjukvården? Vi ger 12
              ½ miljard mer än ni under en treårsperiod till kommunerna. Det
              kompenserar kommunerna full ut för arbetsgivaravgiftsförändringar,
              fastighetsskattsförändringar, helt och fullt ut. Men vi tycker
              att inte ens det räcker. I vårt stimulanspaket riktar vi ytterligare
              2 miljarder 2009, och vi ger ett tydligt besked till kommunerna
              att de bör ha 5 miljarder mer än vad regeringen föreslår 2010.
              Är du inte rädd för vad som händer i kommunsektorn? Ser du inte
              besparingsprogrammen som rullar ut?
            </seg>
          </u>
          <note type="speaker">
            Anf. 7 STEFAN ATTEFALL (kd) replik:
          </note>
          <u>
            <seg>
              Herr talman! Vad som händer den 1 januari 2009 är att 36 nya
              miljarder går in i den svenska ekonomin i form av satsningar på
              forskning, infrastruktur, välfärdssatsningar och också stöd till
              Sveriges kommuner och landsting i form av sänkta kostnader och
              en del ökade statsbidrag.
            </seg>
          </u>
          <u>
            <seg>
              Det är sanningen. Det försökte vi tala om för Socialdemokraterna,
              men ni verkar inte lyssna. Det innebär inte att vi är färdiga
              med åtgärder för att möta den lågkonjunktur vi har framför oss.
              Men det kräver som sagt också en rejäl analys av åtgärderna för
              att kunna använda pengarna på ett effektivt sätt.
            </seg>
          </u>
          <u>
            <seg>
              Det sker ett omfattande stimulansprogram, och jämfört med andra
              länder är det ett mycket omfattande stimulanspaket. Det kan vi
              göra därför att vi har goda statsfinanser, rekordhög sysselsättning
              som också har bidragit till goda statsfinanser.
            </seg>
          </u>
          <u>
            <seg>
              Den här regeringen har som fokus att först och främst satsa på
              jobbpolitiken, och den har lyckats i den meningen att vi har fått
              200 000 människor färre i utanförskap jämfört med när Thomas Östros
              lämnade över. Vi vet också, med alla de erfarenheter och beräkningar
              som finns, att många av de åtgärder vi vidtar på lång sikt kommer
              att ge mycket bättre situation i Sverige. Men nu har vi en besvärlig
              lågkonjunktur att hantera. Därför måste vi stötta kommunerna,
              och vi gör det.
            </seg>
          </u>
          <u>
            <seg>
              När vi analyserar era förslag för kommunsektorn upptäcker vi
              att det saknas pengar. Ni säger att ni kompenserar, men ni föreslår
              inte de aktiva åtgärder som gör att ni kompenserar fullt ut för
              de kostnader som ni lägger på kommunsektorn eller för att kommunsektorn
              inte får några skattesänkningar med er politik.
            </seg>
          </u>
          <u>
            <seg>
              Det har räknats på det här fram och tillbaka av människor som
              kan de här frågorna. Och vi kan konstatera att det blir mindre
              och mer styrda pengar för kommunerna med er politik pengar och
              att man blir mer beroende av de beslut som regering och riksdag
              fattar. Det är sanningen, Thomas Östros.
            </seg>
          </u>
          <note type="speaker">
            Anf. 8 THOMAS ÖSTROS (s) replik:
          </note>
          <u>
            <seg>
              Herr talman! Vad har hänt med Kristdemokraterna som inte ens
              svarar på frågor som rör den stora och viktiga grupp i samhället
              som vi benämner pensionärerna?
            </seg>
          </u>
          <u>
            <seg>
              68 kronor i skattesänkning till pensionärerna och tio gånger
              mer till höginkomsttagare som Stefan Attefall och jag, är det
              rimligt? Det är denna orättvisa som gör att det mullrar ute i
              leden.
            </seg>
          </u>
          <u>
            <seg>
              Jag vet att Kristdemokraterna gick till val på att alla pensionärer
              skulle få det så mycket bättre. Ni ökar klyftan mellan den skatt
              som en pensionär betalar och den skatt som en löntagare betalar.
              Jag tycker att det är skamligt. Vi lägger fram förslag som innebär
              att alla pensionärer får sänkt skatt. Vi minskar klyftan, och
              målet är att den klyftan ska bort.
            </seg>
          </u>
          <u>
            <seg>
              När Stefan Attefall fick ta över ordförandeklubban i finansutskottet
              betalade pensionärer och löntagare samma skatt. Sedan dess har
              han bidragit till att se till att pensionärerna betalar uppemot
              1 000 kronor mer i skatt än en löntagare. Var ligger moralen och
              rättvisan i detta?
            </seg>
          </u>
          <u>
            <seg>
              På samma sätt visar det sig nu att när man blir uppsagd efter
              att ha blivit varslad ska man betala högre skatt än när man arbetade
              och få kanske hälften av lönen i a-kassa.
            </seg>
          </u>
          <u>
            <seg>
              Vad har ni emot pensionärerna, och varför plågar ni dem som nu
              går ut i arbetslöshet med högre skatt?
            </seg>
          </u>
          <u>
            <seg>
              När det gäller kommunerna är det mycket tydligt det är bara att
              läsa i vår motion, fotnot nr 14, s. 883 att arbetsgivaravgifter
              och fastighetsskatteförändringar är fullt ut kompenserade. Det
              finns inga problem med detta. Problemet är att ni inte förstår
              att kommunerna behöver mer resurser. Vi satsar 12 ½ miljard mer
              i vår budgetmotion, men vi bedömer att inte ens det räcker, för
              nu kommer uppsägningarna ute på sjukhusen. Det är undersköterskor
              och sjuksköterskor som riskerar att sägas upp. Det blir sämre
              vård och kvalitet. Återigen blir det pensionärerna som står där
              och får betala för att Kristdemokraterna inte tar ansvar.
            </seg>
          </u>
          <u>
            <seg>
              Svara på mina frågor. Är du beredd att satsa mer på kommunerna?
              De begär ett resultat av er politik i form av mer resurser 2010.
            </seg>
          </u>
          <note type="speaker">
            Anf. 9 STEFAN ATTEFALL (kd) replik:
          </note>
          <u>
            <seg>
              Herr talman! Orsaken till att jag inte hinner svara på alla frågor
              är att Thomas Östros kastar ut 20 frågor samtidigt. Men vi kan
              ta några stycken till.
            </seg>
          </u>
          <u>
            <seg>
              Om vi börjar med kommunerna är det ett ökat stöd till kommunsektorn
              motsvarande ungefär 10 miljarder kronor i form av sänkta arbetsgivaravgifter,
              generella men också riktade mot ungdomar, i form av den kommunala
              fastighetsavgiftens konstruktion, som du vill förstatliga, Thomas
              Östros, och i form av riktade statsbidragsökningar. Det är rejäla
              stöd till kommunsektorn. En analys måste vi självklart göra av
              hur vi ska gå ytterligare framåt på området.
            </seg>
          </u>
          <u>
            <seg>
              När det gäller pensionärerna genomför vi nu den första skattesänkningen
              för pensionärerna, och den riktar vi framför allt till de pensionärer
              som har de lägsta inkomsterna. Thomas Östros har haft tolv budgetar
              på sig att sänka skatten för pensionärer men inte lyckats hjälpa
              de sämst ställda pensionärerna på något sätt under sin tid, förutom
              med lite höjda bostadstillägg det ska erkännas.
            </seg>
          </u>
          <u>
            <seg>
              Det innebär inte att alla pensionärer får tillräckligt mycket
              skattesänkningar enligt mitt förmenande. Jag vill gärna gå vidare,
              men första steget är taget. Det lyckades inte ens Thomas Östros
              ta när han var i regeringsställning.
            </seg>
          </u>
          <note type="speaker">
            Anf. 10 ULLA ANDERSSON (v) replik:
          </note>
          <u>
            <seg>
              Herr talman! Kristdemokraterna brukar prata mycket om moral och
              etik i det politiska samtalet. Utifrån det tänker jag ställa några
              frågor till Stefan Attefall.
            </seg>
          </u>
          <u>
            <seg>
              Du pratar om robusta socialförsäkringar. Samtidigt har du gjort
              kraftiga försämringar både i a-kassan och i sjukförsäkringen.
              Är det överensstämmande med Kristdemokraternas syn på moral och
              etik?
            </seg>
          </u>
          <u>
            <seg>
              Människor varslas varslen kommer rätt tätt nu och människor riskerar
              att förlora sina jobb. Samtidigt anser Kristdemokraterna att de
              ska straffas ekonomiskt. En Volvoarbetare får ut ungefär 55 procent
              av sin tidigare lön från a-kassan. Ni pratar om att en Volvoarbetare
              behöver incitament för att söka nya jobb. Är det överensstämmande
              med moral och etik i Kristdemokraterna?
            </seg>
          </u>
          <u>
            <seg>
              Ni straffbeskattar sjuka, arbetslösa och pensionärer. Är det
              en bra etik och moral i Kristdemokraterna?
            </seg>
          </u>
          <u>
            <seg>
              Ni gör stora besparingar i sjukförsäkringen, trots att den går
              med stora överskott. 30 000 människor riskerar att slängas ut
              från sjukförsäkringen den 1 januari nästa år. Vare sig Arbetsförmedlingen
              eller Försäkringskassan har fått extraresurser för att ta emot
              dem. Är det överensstämmande med er moral och etik?
            </seg>
          </u>
          <u>
            <seg>
              Socialbidragen beräknas öka med 500 miljoner de kommande åren,
              enligt Sveriges Kommuner och Landsting. I Arvika har kostnaderna
              ökat med 31 procent i år utan åtgärder. Är det också etiskt och
              moraliskt riktigt?
            </seg>
          </u>
          <u>
            <seg>
              Samtidigt sänker ni skatterna för dem som redan har det bäst
              ja, ni vet de där som jag tog upp som nu för tiden bara dricker
              två glas champagne på Stureplan i stället för tidigare fem. Men
              det är väl synd om dem. De som redan har mycket ska väl kanske
              ha mer enligt Kristdemokraternas syn på moral och etik. Eller
              hur kan det vara så, Stefan Attefall, att ni har köpt den här
              människosynen och den här politiken?
            </seg>
          </u>
          <note type="speaker">
            Anf. 11 STEFAN ATTEFALL (kd) replik:
          </note>
          <u>
            <seg>
              Herr talman! Det verkar som att Ulla Andersson är närmare Östermalm
              än vad jag är, för jag har inte läst Östermalmsnytt. Vi kristdemokrater
              är ju för höga beskattningar på alkohol, och det är väl ett sätt
              att utjämna skillnaden något.
            </seg>
          </u>
          <u>
            <seg>
              Det som är etik och moral för mig är att vi tar ansvar för landet.
            </seg>
          </u>
          <u>
            <seg>
              Vänsterpartiets reservation till den ekonomiska politiken innebär
              att man ska kasta ut den självständiga Riksbanken, ta bort överskottsmålen
              för offentliga finanser, avveckla systemet med utgiftstak och
              liknande saker. Man vill ha pengar till allt och alla, vilket
              skulle rasera de offentliga finanserna. Tänk om vi hade följt
              Vänsterpartiets ekonomiska motioner och mött den här lågkonjunkturen
              med det i bagaget, då hade jag inte velat vara i ansvarig ställning.
              Då hade Islands problem framstått som små.
            </seg>
          </u>
          <u>
            <seg>
              Det som jag tycker är etik och moral är att ta ansvar för vad
              man håller på med. Sedan innebär det inte att man alltid kan lyckas
              med allt på en gång. Men vi kan ta socialförsäkringen. Vi har
              fortfarande, vill jag påstå, ett av världens starkaste och mest
              generösa socialförsäkringssystem. Vi har gjort vissa modifieringar
              i systemen för att få dem mer effektivt fungerande, mer långsiktigt
              hållbara men självklart också mer inbyggda incitament till arbete.
            </seg>
          </u>
          <u>
            <seg>
              Vi har ingen straffbeskattning av arbetslösa eller någon annan,
              men vi har genomfört en skattesänkning riktad till dem som arbetar.
              Vi har i och för sig också genomfört en del skattehöjningar för
              dem som arbetar. Vi har försämrat en del avdrag. Men netto är
              det en skattesänkning för dem som arbetar för att stimulera arbete,
              därför att vi vet av forskning och erfarenhet från andra länder
              att det bidrar till fler människor i arbete. Och titta på resultatet!
              200 000 människor färre, enligt SCB, i utanförskap i dag än när
              vi kom till makten, så visst har det varit en lyckosam politik
              än så länge.
            </seg>
          </u>
          <u>
            <seg>
              Nu möter vi en ny situation, och då gäller det att vi möter den
              på rätt sätt, inte genom skattehöjningar på arbete. Det skulle
              förvärra problemen.
            </seg>
          </u>
          <note type="speaker">
            Anf. 12 ULLA ANDERSSON (v) replik:
          </note>
          <u>
            <seg>
              Herr talman! Bara så att det ska vara riktigt klart vet Stefan
              Attefall mycket väl att Vänsterpartiet har överskott i sina budgetar
              och har haft det under tiden i opposition, så att det inte ska
              vara några tvetydigheter i det.
            </seg>
          </u>
          <u>
            <seg>
              Men, Stefan Attefall, enligt Kristdemokraterna är det tydligen
              aldrig rätt att satsa på utbyggd välfärd. När det är högkonjunktur
              ska man satsa på sänkta skatter och när det är lågkonjunktur ska
              man satsa på sänkta skatter. Det är samma medicin oavsett hur
              konjunkturen ser ut, och välfärden är alltid underordnad den prioriteringen.
            </seg>
          </u>
          <u>
            <seg>
              Jag blir orolig när jag hör dig, Stefan Attefall. Du säger: Vi
              har höjt vissa skatter och vi har sänkt vissa skatter. Och så
              står du här och försvarar att ni gör skillnad på människor i skattesystemet.
            </seg>
          </u>
          <u>
            <seg>
              Du står här och försvarar att ni har försämrat i sjukförsäkringen.
              Jag vet att det till och med är ganska upprört i ditt eget parti
              genom de försämringarna. En del av dina partiföreningar trodde
              liksom inte att det var riktigt sant det som ni hade gått med
              på i den här uppgörelsen. Ni gör besparingar i sjukförsäkringen,
              trots att den går med stora överskott. Sjuka människor ska bestraffas
              ekonomiskt och slängas ut från det försäkringssystem som vi gemensamt
              har byggt upp och kämpat för under många, många år.
            </seg>
          </u>
          <u>
            <seg>
              Samma sak är det med a-kassan. Kristdemokraterna anser att människor
              ska bestraffas ekonomiskt om de förlorar sina jobb. Är det rätt
              drivkrafter för att bygga ett tryggt och utvecklande samhälle?
            </seg>
          </u>
          <u>
            <seg>
              Jag vet inte om Stefan Attefall läser samma undersökningar som
              jag gör. Ifall han inte gör det kan jag tala om för Stefan Attefall
              att en av de mest omfattande undersökningar som finns visar att
              samhällen med trygga och robusta trygghetssystem och en stor jämlikhet
              också har den bästa utvecklingen ekonomiskt. Är det rätt medicin,
              Stefan Attefall, i ett samhälle där fler människor står till arbetsmarknadens
              förfogande och vill delta i samhällsbygget att ekonomiskt straffa
              människor som vill delta i samhällsbygget men som inte får möjlighet
              att göra det? Är det er moral och etik?
            </seg>
          </u>
          <note type="speaker">
            Anf. 13 STEFAN ATTEFALL (kd) replik:
          </note>
          <u>
            <seg>
              Herr talman! Vad var det för Sverige vi tog över 2006? Det var
              ett Sverige som Vänsterpartiet var med och styrde. Det var ett
              Sverige där inkomstspridningen under den tid då Vänsterpartiet
              var med och påverkade ökade med 25 procent och förmögenhetskoncentrationen
              ökade med 25 procent. Det var ett Sverige där utanförskapet på
              arbetsmarknaden var enormt. Det var ett Sverige där sjukskrivningarna
              i stor utsträckning gick över till långtidssjukskrivningar och
              förtidspensioneringar.
            </seg>
          </u>
          <u>
            <seg>
              Vi har gjort en reformering av socialförsäkringssystemen och
              sjukskrivningsprocessen som gör att vi tidigare ska möta problemen
              och tidigare ta hand om människor och undvika att människor hamnar
              i långtidssjukskrivningar och förtidspensionering. Det är ett
              omfattande arbete som hittills har visat sig gå åt rätt håll.
              Det innebär inte att det är problemfritt, men det innebär att
              vi bryter med den utveckling som Vänsterpartiet, Socialdemokraterna
              och Miljöpartiet var delansvariga för. Det gjordes travar av utredningar
              om hur man skulle förändra den skenande sjukskrivningsutvecklingen,
              men mycket lite hände.
            </seg>
          </u>
          <u>
            <seg>
              För mig är det moral att ta ansvar för att människor inte hamnar
              i utanförskap, inte hamnar utanför arbetsmarknaden och inte hamnar
              i långvariga sjukskrivningar för att det inte finns resurser och
              stöd i tid.
            </seg>
          </u>
          <u>
            <seg>
              Den utvecklingen vill jag påstå att vi har påbörjat. Det innebär
              inte att vi kommer att lyckas helt perfekt, men det innebär att
              vi har slagit in på en ny väg som jag vill påstå är mycket mer
              människovärdig än den som fanns i Sverige före 2006.
            </seg>
          </u>
          <note type="speaker">
            Anf. 14 BERTIL KJELLBERG (m):
          </note>
          <u>
            <seg>
              Herr talman! Inledningsvis vill jag yrka bifall till förslagen
              i finansutskottets betänkande.
            </seg>
          </u>
          <u>
            <seg>
              Dagens debatt om utgiftsramarna och beräkning av statsinkomsterna
              förs mot bakgrund av en mycket djup internationell kris. Det är
              den allvarligaste finanskrisen sedan 20-talet. Denna kris har
              vi möjligen i viss mån hanterat, men på intet sätt löst. Genom
              det stabilitetspaket som regeringen har lagt fram och som riksdagen
              med stor majoritet har godkänt har vi givit regeringen och ansvariga
              myndigheter de verktyg som behövs för att hantera och stabilisera
              finansmarknaden och få i gång kreditgivningen. Det är det som
              är det väsentliga.
            </seg>
          </u>
          <u>
            <seg>
              Det är nu upp till aktörerna på marknaden att svara upp mot de
              krav som det allmänna ställer. Egenintresset måste vika för allmänintresset.
            </seg>
          </u>
          <u>
            <seg>
              Finanskrisen har också skyndat på nedgången av konjunkturen och
              fördjupat den. Det kunde vi inte se för några månader sedan.
            </seg>
          </u>
          <u>
            <seg>
              Osäkerheten är extremt stor när det gäller hur djup och hur omfattande
              den här konjunkturnedgången ska bli. Tillförlitliga bedömare understryker
              gång på gång att deras bedömningar är högst osäkra. Det enda som
              är riktigt säkert är att vi är osäkra. Det är bara Thomas Östros
              som är tvärsäker. Det går käpprätt åt helvete, är hans tes.
            </seg>
          </u>
          <u>
            <seg>
              Sveriges konjunkturnedgång möts med ordning och reda i de offentliga
              finanserna och de är mycket starka. Vi möter orostiderna väl samlade.
            </seg>
          </u>
          <u>
            <seg>
              Något som har kommit i skymundan i debatten de senaste veckorna
              är att regeringens budgetproposition är mycket expansiv. Det är
              den tredje mest expansiva i Europa. Den har till syfte att stärka
              arbetslinjen. Nu satsas 32 miljarder rakt in i ekonomin. Den har
              full sysselsättning som mål. Varaktig hög sysselsättning och minskat
              utanförskap är på lång sikt vad alliansregeringen strävar efter.
              Vi får inte tappa bort detta långsiktiga mål i dagens turbulenta
              debatt.
            </seg>
          </u>
          <u>
            <seg>
              Budgeten innehåller olika delar som sammantaget gör det lönsammare
              att arbeta och lättare att anställa. Den rustar Sverige för framtiden,
              och den kommer att dämpa konjunkturnedgången.
            </seg>
          </u>
          <u>
            <seg>
              Regeringen lägger fram en lång rad förslag på företagsområdet
              som ska göra det billigare att anställa och lönsammare att driva
              företag. Arbetsgivaravgiften sänks för alla med 1 procent, och
              bolagsskatten sänks med nästan 2 procent. Skatterna för företagen
              sänks med sammanlagt 16 miljarder 2009.
            </seg>
          </u>
          <u>
            <seg>
              Därutöver har man en rad förslag för att underlätta företagandet.
            </seg>
          </u>
          <u>
            <seg>
              Nedsättningen av arbetsgivaravgiften för unga utökas till att
              gälla alla som inte har fyllt 26 år. Dessutom ökar man sänkningen
              av avgiften. Det är mycket betydelsefullt inte bara för möjligheten
              för ungdomar att få ett arbete utan även för ungdomar som har
              arbete eftersom deras konkurrenskraft på arbetsmarknaden ökar.
            </seg>
          </u>
          <u>
            <seg>
              En slopad nedsättning, som oppositionen föreslår, skulle öka
              lönekostnaderna väsentligt och driva på uppsägningarna. I det
              konjunkturläge som nu är gäller det inte bara att skapa nya arbetstillfällen
              utan även att värna om dem som finns. Ett slopande av nedsättningen
              av arbetsgivaravgiften för ungdomar skulle allvarligt försämra
              möjligheterna för alla ungdomar att behålla sina anställningar
              när neddragningar måste göras. De flesta är sist in och kommer
              således att vara först ut.
            </seg>
          </u>
          <u>
            <seg>
              Regeringen fortsätter sitt målmedvetna arbete med att sänka de
              administrativa kostnaderna för företagen. Målet för sänkningen
              är 25 procent till 2010 tufft, men möjligt.
            </seg>
          </u>
          <u>
            <seg>
              Förbättring av konkurrensen föreslås.
            </seg>
          </u>
          <u>
            <seg>
              Något som inte har uppmärksammats i debatten, men som är mycket
              viktigt för små och medelstora företag utanför storstäderna är
              återställandet av företagshypoteket. Företagsinteckningen blir
              åter ett företagshypotek. Genom den åtgärden får företagaren full
              kontroll över sin egendom och möjlighet att använda företagsegendomen
              som säkerhet när han söker krediter hos bankerna. Det blir lättare
              att låna och vi slipper factoring och leasing som är dyrt för
              företagen och lönsamt för bankerna. Reformen kostar visserligen
              500 miljoner, men det är rätt blygsamt i dessa sammanhang.
            </seg>
          </u>
          <u>
            <seg>
              Jag vill också ta upp den fråga som vi kommer att diskutera senare
              i dag, nämligen de satsningar som görs på Almi och Svensk Exportkredit.
            </seg>
          </u>
          <u>
            <seg>
              Det satsas 3 miljarder på Svensk Exportkredit. Dessutom får man
              överta aktierna i det helägda bolaget Venantius. Detta ökar väsentligt
              möjligheterna för Svensk Exportkredit att stödja svenska företag
              som vill sälja på utlandet.
            </seg>
          </u>
          <u>
            <seg>
              Man satsar 2 miljarder på Almi för att öka möjligheten till krediter
              för små och medelstora företag.
            </seg>
          </u>
          <u>
            <seg>
              Herr talman! För att göra det mer lönsamt att arbeta föreslår
              regeringen ett tredje steg av jobbskatteavdraget. Därmed har alliansregeringen
              uppfyllt sitt löfte att alla heltidsarbetande ska få minst 1 000
              kronor lägre skatt i månaden. Dessa skattereformer stimulerar
              till arbete. Det är nog så viktigt, men det ger också medborgarna
              större möjlighet att själva bestämma över sina surt förvärvade
              pengar. Enligt mitt förmenande är det en frihetsreform.
            </seg>
          </u>
          <u>
            <seg>
              De som nu vill avskaffa hela jobbskatteavdraget eller delar av
              det bör nu förklara hur kraftiga skattehöjningar för vanligt folk
              stimulerar konsumtionen i en nedåtgående konjunktur.
            </seg>
          </u>
          <u>
            <seg>
              Vi satsar också på pensionärerna. Till skillnad från Socialdemokraterna
              satsar vi på de sämst ställda pensionärerna först. De får gå före.
            </seg>
          </u>
          <u>
            <seg>
              Regeringen föreslår också betydande infrastruktursatsningar.
              Under 2009 och 2010 satsas inte mindre än 10 miljarder på infrastrukturen
              genom att angelägna infrastrukturprojekt påbörjas tidigare eller
              byggs i snabbare takt.
            </seg>
          </u>
          <u>
            <seg>
              Jag är övertygad om att man runt om i landet hälsar alla dessa
              satsningar med stor glädje. Inte minst för egen del ser jag med
              glädje satsningen på E 4 genom Sundsvall som diskuterats i 20
              år och som vi har väntat på i 12 år under socialdemokratiskt regerande.
              Efter två år med alliansregeringen kommer bygget på plats. Det
              är också glädjande ur arbetsmarknadssynpunkt. Vi får 1 800 nya
              arbetstillfällen till regionen enligt Vägverket, och vi får, inte
              minst, en betydligt bättre stadsmiljö.
            </seg>
          </u>
          <u>
            <seg>
              Herr talman! Det har i debatten här i kammaren, inte minst i
              dag, vid ett flertal tillfällen ropats efter åtgärder. Miljardkraven
              har haglat. Det kan möjligen ge sken av handlingskraft, men är
              det verkligen det?
            </seg>
          </u>
          <u>
            <seg>
              Det är mycket troligt att ytterligare åtgärder krävs, framför
              allt på arbetsmarknaden, för att hålla sysselsättningen uppe.
              Eftersom läget är extremt osäkert och vi inte vet utvecklingen
              av de offentliga finanserna kan det vara farligt att ge sig hän
              åt överbud av åtgärder.
            </seg>
          </u>
          <u>
            <seg>
              Vi vet av arbetsmarknadsutskottets yttrande att Arbetsförmedlingen
              gör bedömningen att man för närvarande har erforderliga medel
              för att klara sin uppgift. Vi bör också ge de samordnare som regeringen
              utsett i de olika regioner som särskilt drabbats av varsel tid
              att komma med förslag på vilka åtgärder och eventuella tillskott
              som krävs. De eventuella åtgärder vi vidtar bör vara väl avvägda,
              och det bör vara rätt åtgärder.
            </seg>
          </u>
          <u>
            <seg>
              Detta är inte minst viktigt i ett pressat konjunkturläge där
              vi riskerar att få kraftigt försämrade offentliga finanser som
              minskar vårt handlingsutrymme.
            </seg>
          </u>
          <u>
            <seg>
              Låt oss nu få budgeten för 2009 på plats. Sedan, när vi vet lite
              säkrare vad vi behöver göra och i vilken omfattning som det behöver
              ske, har vi alla möjligheter att komma med justeringar som kan
              krävas.
            </seg>
          </u>
          <u>
            <seg>
              Herr talman! Hur skulle Sverige se ut om oppositionen var i majoritet?
              Ja, inte vet jag. Tre budgetmotioner har presenterats, och de
              spretar. Jobbskatteavdraget avvisas helt av Vänstern, medan Socialdemokraterna
              och Miljöpartiet i olika grad accepterar de olika stegen. Socialdemokraterna
              och Vänsterpartiet vill återinföra förmögenhetsskatten. Det vill
              inte Miljöpartiet. Socialdemokraterna och Miljöpartiet accepterar
              sänkningen av bolagsskatten och sänkningen av arbetsgivaravgiften.
              Vänsterpartiet är helt emot.
            </seg>
          </u>
          <u>
            <seg>
              Skulle Miljöpartiet vara del av en majoritet kan nog vi Sundsvallsbor
              inte räkna med att få någon ny genomfart av E 4:an. Jag skulle
              vilja fråga Miljöpartiet: Hur ställer man sig till detta bygge
              i Sundsvall? Jag kan lova att jag kommer att berätta för väljarna
              i länet vad Miljöpartiet svarar.
            </seg>
          </u>
          <u>
            <seg>
              Listan kan göras längre, men jag ska inte trötta kammaren med
              fler uppgifter.
            </seg>
          </u>
          <u>
            <seg>
              Någon gemensam vision om hur framtiden ser ut finns inte. Vänsterpartiet
              ställer sig helt vid sidan och är starkt kritiskt till det finans-
              och penningpolitiska ramverket, medan Socialdemokraterna och Miljöpartiet
              säger att detta har tjänat oss väl och sluter upp bakom det. Det
              ska bli spännande att se vilken av parterna som får ge vika. Förhandlingar
              pågår, och vi får se hur det blir. Det är en rödgrön röra.
            </seg>
          </u>
          <u>
            <seg>
              Herr talman! Slutligen: Från politiskt håll kritiserar vi ofta
              och gärna aktörerna på finansmarknaden för att vara alltför kortsiktiga
              i sitt handlande. Det är snabba vinster som gäller. Jag tycker
              att det finns anledning att varna för ett alltför kortsiktigt
              synsätt även i politiken. Populistiska förslag som ger snabba
              opinionsvinster för det egna partiet kan medföra en politik som
              på sikt är skadlig för Sverige. Allianspartierna har sitt långsiktiga
              mål om full sysselsättning och minskat utanförskap. Det är den
              inriktning som alliansen behåller även om det just nu blåser lite.
            </seg>
          </u>
          <note type="speaker">
            Anf. 15 ULLA ANDERSSON (v) replik:
          </note>
          <u>
            <seg>
              Herr talman! När en moderat talar om jobbskatteavdraget som en
              stor frihetsreform visar det på ett parti som väl lever upp till
              en slogan om att ha stött förmögna människor i varje skede av
              livet under hela sin politiska livstid eller?
            </seg>
          </u>
          <u>
            <seg>
              Det är väl så, trots den kamouflagebild som ni försöker sprida
              av vad ni egentligen står för. De djupblå ränderna går aldrig
              ur.
            </seg>
          </u>
          <u>
            <seg>
              Jag måste säga att det är tråkigt att se hur övriga partier i
              den här regeringen ansluter sig till den här djupblå orättvisa
              högerpolitiken.
            </seg>
          </u>
          <u>
            <seg>
              Om vi ändå tittar på hur era olika förslag faktiskt ser ut kan
              man se att topp 10 procent har fått 5 000 kronor mer i månaden
              i nettoinkomst jämfört med 2006. De 30 procent som har lägst inkomst
              har inte ens fått en hundralapp mer i månaden sedan dess. Är det
              en frihetsreform även för dem? Att topp 10 procent som har fått
              42 procent av den reala inkomstökningen kanske tycker att det
              är en frihetsreform kan jag förstå. Men kvinnor halkar efter män
              i inkomstutvecklingen, alltså kvinnors inkomst i förhållande till
              mäns inkomst. Skillnaden har ökat med 1 000 kronor i månaden på
              två år. Jag tror inte att de kallar detta för en frihetsreform,
              utan de får faktiskt vara med och betala den här politiken.
            </seg>
          </u>
          <u>
            <seg>
              Att Fredrik Lundberg, en välkänd vd, jublar förstår jag. Han
              fick 67 miljoner direkt när ni slopade förmögenhetsskatten. Det
              hade motsvarat många sjuksköterskelöner.
            </seg>
          </u>
          <u>
            <seg>
              Samtidigt som ni har verkställt denna reform, som innebär att
              sjuka, arbetslösa och pensionärer får betala det högsta priset,
              har fattigdomen ökat med 146 000 i antal under dessa två år, och
              fattigdomen bland barn har ökat väldigt kraftigt. Är det en frihetsreform
              även för dem?
            </seg>
          </u>
          <note type="speaker">
            Anf. 16 BERTIL KJELLBERG (m) replik:
          </note>
          <u>
            <seg>
              Herr talman! Det enda som är mörkblått här är nog min kostym,
              annars tror jag att vi som parti har förändrats rätt radikalt.
            </seg>
          </u>
          <u>
            <seg>
              Jag tycker att det absolut viktigaste för alla människor är att
              de har ett arbete att gå till. Att kunna försörja sig själv är
              det viktigaste. Det är detta som alliansens politik går ut på
              att man i så stor omfattning som möjligt ska kunna arbeta och
              försörja sig. Det ger människor både handlingsfrihet och annan
              frihet. Att vara hänvisad till politiskt beslutade bidrag av olika
              slag ger inte frihet. Det är viktigt att få behålla en stor del
              av sin inkomst när man har en relativt låg inkomst. Det finns
              inget land i världen som beskattar sina låginkomsttagare så hårt
              som Sverige. Därför tror jag att reformen som handlar om jobbskatteavdraget
              som vi har genomfört är oerhört viktig vi har sänkt skatterna
              för 97 procent av alla som arbetar heltid. Vi kommer förhoppningsvis
              att få möjlighet att gå vidare när ekonomin så tål. Jag tror att
              även pensionärer och andra kommer att få del av dessa skattesänkningar.
              Men vi måste börja någonstans för att få hjulen att snurra och
              minska utanförskapet. Det är det som är det absolut väsentligaste.
            </seg>
          </u>
          <note type="speaker">
            Anf. 17 ULLA ANDERSSON (v) replik:
          </note>
          <u>
            <seg>
              Herr talman! Jag tror, Bertil Kjellberg, att det är rätt många
              djupblå kostymer i den här lokalen. Framför allt är det en rätt
              djupblå politik som förs.
            </seg>
          </u>
          <u>
            <seg>
              Det kan kanske vara värt att påpeka för Bertil Kjellberg att
              80 procent av skatterna går tillbaka direkt till individen, att
              18 procent är omfördelning och att den statliga skatten procentuellt
              omfördelar mest framför allt från män till kvinnor men att också
              den kommunala skatten har en mycket kraftig omfördelning framför
              allt från män till kvinnor men självklart också ur ett klassperspektiv.
            </seg>
          </u>
          <u>
            <seg>
              Vi har valt att lösa vissa problem gemensamt i detta samhälle
              och därmed finansiera dem gemensamt genom skatter. Utifrån det
              har vi byggt ett samhälle som många av oss är väldigt stolta över.
              Visst ser vi brister i det, men vi har valt gemensamma lösningar
              eftersom vi menar att en låginkomsttagare eller en medelinkomsttagare
              inte har råd att betala barnomsorg, sjukvård och så vidare direkt
              ur plånboken. Därför har vi valt detta system.
            </seg>
          </u>
          <u>
            <seg>
              Det är mycket tråkigt att Moderaterna inte sluter upp bakom ett
              sådant system utan alltid, oavsett om det är lågkonjunktur eller
              högkonjunktur, förordar sänkta skatter. Jag tror att Bo Lundgren
              är rätt glad över er politik. Han gick till val på sänkta skatter
              med 300 miljarder. Centerpartiet har nu kommit fram till ungefär
              samma slutsats, och Moderaterna kämpar på för att verkställa denna
              politik. Jag tycker alltså att det är en mycket djupblå politik
              som ni står för.
            </seg>
          </u>
          <u>
            <seg>
              Samtidigt säger Bertil Kjellberg att det är viktigt att ha ett
              arbete att gå till. Men om man inte har ett arbete att gå till
              på grund av lågkonjunktur, varför ska man då straffas ekonomiskt?
              Varför ska arbetslösa människor behöva betala för att du med din
              höga inkomst, eller många andra med höga inkomster, ska få en
              kraftig skattesänkning? Det är inte värdigt ett välfärdssamhälle,
              ett välfärdssamhälle som dessutom har lyckats mycket bra med att
              få människor att känna sig delaktiga. Det finns brister, men ni
              förstorar och förstärker dem och river ned i stället för att bygga
              upp.
            </seg>
          </u>
          <note type="speaker">
            Anf. 18 BERTIL KJELLBERG (m) replik:
          </note>
          <u>
            <seg>
              Herr talman! Vi står bakom välfärdssamhället. Men om detta välfärdssamhälle,
              med en lång rad åtaganden som det har tagit på sig när det gäller
              arbetslösa, sjuka, barn, utbildning och forskning, ska vara långsiktigt
              hållbart måste det föras en politik som innebär att så många som
              möjligt arbetar och blir delaktiga.
            </seg>
          </u>
          <u>
            <seg>
              Vi står inför fantastiskt stora utmaningar då det gäller demografin.
              I dag är det 3,3 personer som betalar för varje person som inte
              bidrar till systemet, men det kommer att vara 2,2 personer. Det
              kommer alltså att bli en väsentlig minskning av antalet personer
              som är i arbete. Detta är allvarligt, och vi måste ta itu med
              dessa saker nu och inte den dag då vi står inför dessa förändringar.
              Det kommer att ske relativt snart då de som är födda på 40-talet
              kommer att gå i pension och kräva mer vård och omsorg.
            </seg>
          </u>
          <u>
            <seg>
              Jag tror att det som vi bygger nu, som i viss mån kan vara impopulärt
              i vissa delar, handlar om att vi gör ett robust samhälle som klarar
              en god välfärd för alla även under tider som inte är så goda.
            </seg>
          </u>
          <note type="speaker">
            Anf. 19 MIKAELA VALTERSSON (mp) replik:
          </note>
          <u>
            <seg>
              Herr talman! Bertil Kjellberg talade i sitt anförande en hel
              del om företagen och företagens vikt. Jag tänkte därför fråga
              hur det kan komma sig att man har gjort en sådan konstig prioritering
              att många småföretag i Sverige har fått en höjning av arbetsgivaravgifterna.
              Hur kunde man avskaffa den arbetsgivaravgiftssänkningen som var
              särskilt riktad till småföretag? Detta var ett väldigt hårt slag
              mot många småföretag som jag inte tror att de hade räknat med
              med en borgerlig regering.
            </seg>
          </u>
          <u>
            <seg>
              Ni gjorde så att småföretagen fick sämre förutsättningar detta
              i en tid då de som allra mest behöver en regering som uppskattar
              och som ser betydelsen av småföretag. Detta skapar en ilska.
            </seg>
          </u>
          <u>
            <seg>
              Det är just hos de små företagen som jobben i stor utsträckning
              skapas. De små företagen är sårbara. De har små marginaler, och
              de får det tufft i tider när ekonomin vänder neråt. Hur kan det
              då, Bertil Kjellberg, vara viktigare med en subvention till McDonalds
              och andra företag som redan har ungdomar anställda än att ge småföretagen
              en arbetsgivaravgiftssänkning?
            </seg>
          </u>
          <note type="speaker">
            Anf. 20 BERTIL KJELLBERG (m) replik:
          </note>
          <u>
            <seg>
              Herr talman! Företagen behöver en god ekonomi, en statlig ekonomi
              med ordning och reda. De behöver en efterfrågan på sina produkter.
              Det är det absolut viktigaste.
            </seg>
          </u>
          <u>
            <seg>
              Vi gjorde arbetsgivaravgiftssänkningen i en högkonjunktur. Av
              den forskning och de erfarenheter som finns vet vi att sådana
              generella sänkningar kanske inte är det bästa i en högkonjunktur.
              Vill man få människor i arbete måste man i stället göra riktade
              insatser.
            </seg>
          </u>
          <u>
            <seg>
              Vi gjorde bedömningen att insatser för ungdomar, sjuka och arbetslösa
              är viktigast. För dem som står längst bort från arbetsmarknaden
              måste det bli en stor nedsättning av arbetsgivaravgiften, medan
              generella sänkningar får stå tillbaka.
            </seg>
          </u>
          <note>
            Jag vill upprepa min fråga om E 4 Syd: Får vi en E 4 Syd med
            Miljöpartiet i majoriteten?
          </note>
          <note type="speaker">
            Anf. 21 MIKAELA VALTERSSON (mp) replik:
          </note>
          <u>
            <seg>
              Herr talman! Jag tror att vi är överens om att det i grunden
              behövs en god ekonomi och om allt det andra du sade utan att svara
              på frågan.
            </seg>
          </u>
          <u>
            <seg>
              Men uppriktigt sagt: När det gäller det som ni nu gör och som
              vi har stött kan vi tycka att det är rimligt också med generella
              åtgärder. En nedsättning med 1 procent av arbetsgivaravgiften
              är en generell åtgärd. Den här var väldigt tydligt riktad just
              till småföretagen i och med taket på lönesumman. Det blir väldigt
              tydligt att det är de allra minsta företagen som gynnas. Det är
              en bra, effektiv och väl riktad åtgärd.
            </seg>
          </u>
          <u>
            <seg>
              Men det som ni i stället gör när ni satsar på en nedsättning
              av arbetsgivaravgiften för ungdomar är det visar de flesta bedömare
              på en väldigt ineffektiv åtgärd. Det kostar väldigt mycket, och
              effekten blir väldigt liten. Framför allt gynnas de företag som
              redan har anställda, inte dem som nyanställer.
            </seg>
          </u>
          <u>
            <seg>
              Jag är väldigt glad över att jag igen fick frågan om vägar i
              Sundsvall. Det var väldigt roligt att höra dig, Bertil Kjellberg,
              i ditt anförande säga att du tänker hjälpa till med att sprida
              vår politik i Sundsvall. Då kan jag koncentrera mig på lite andra
              områden.
            </seg>
          </u>
          <u>
            <seg>
              För Miljöpartiets del är det så att vi inte skäms för vår politik
              inte ett dugg! Du får väldigt gärna hjälpa oss med att sprida
              den där uppe. Vi tror att det behövs en klimatomställning och
              är alldeles övertygade om att prioriteringen måste handla om att
              satsa på spårbunden infrastruktur, på kollektiva lösningar när
              det gäller att ta sig fram.
            </seg>
          </u>
          <u>
            <seg>
              Människor förväntar sig i dag åtgärder. Man förväntar sig att
              politiker tar klimathotet på allvar. Då är det tråkigt att se
              att så många moderater fortfarande ser klimatomställningen som
              ett hot, inte som en möjlighet. När det gäller den aspekten har
              detta med Nya moderaterna tydligen inte sjunkit in ännu.
            </seg>
          </u>
          <note type="speaker">
            Anf. 22 BERTIL KJELLBERG (m) replik:
          </note>
          <u>
            <seg>
              Herr talman! Jag konstaterar att Mikaela Valtersson inte svarade
              på min fråga om E 4:an genom Sundsvall. Det handlar om en miljöåtgärd.
              Den som någonsin åkt genom den staden vet att det är ett litet
              helsike att ta sig igenom där med alla bilar som länge står och
              gasar. Jag får tolka Mikaela Valterssons svar så att det inte
              blir någon väg. Det ska jag berätta för väljarna hemma.
            </seg>
          </u>
          <u>
            <seg>
              När det gäller arbetsgivaravgiften vill jag bara säga att vi
              gjorde en prioritering. Vi tyckte att det var viktigare att prioritera
              unga, sjuka och arbetslösa som har stått långt bort från arbetsmarknaden
              för att i en högkonjunktur ge dem en möjlighet att komma in. Den
              politiken har ju lyckats. 200 000 människor har kommit bort från
              utanförskap och kommit in på arbetsmarknaden.
            </seg>
          </u>
          <u>
            <seg>
              Även om man nu eller om ett par år drabbas av arbetslöshet är
              man bättre rustad om man har varit inne på arbetsmarknaden än
              om man hade haft en ännu längre tid i arbetslöshet. Det är alltså
              oerhört viktigt att människor som står längst bort från arbetsmarknaden
              inte glöms bort i dessa tider av varsel och uppsägningar.
            </seg>
          </u>
          <note type="speaker">
            Anf. 23 ROGER TIEFENSEE (c):
          </note>
          <u>
            <seg>
              Herr talman, riksdagsledamöter, åhörare! Inledningsvis var det,
              med all rätt, i dagens debatt mycket diskussion om det ekonomiska
              läget. Den finanskris och den lågkonjunktur som vi ser nu berör
              mycket och skapar en osäkerhet.
            </seg>
          </u>
          <u>
            <seg>
              Men det är viktigt att påminna om att Sverige mitt i den här
              globala oron har ett oerhört gott utgångsläge. Vi har starka finanser
              och en låg skuldsättning en historiskt låg sådan och vi har hög
              sysselsättning. Sysselsättningen ligger nu när vi möter den här
              lågkonjunkturen på en historiskt hög nivå, på en nivå som överträffar
              de mål som Socialdemokraterna satte upp men aldrig nådde.
            </seg>
          </u>
          <u>
            <seg>
              Dock är det, herr talman, ett väldigt bekymmersamt läge. Sverige
              påverkas av finanskrisen. Den slår rätt in i ekonomin. Vi märker
              det i form av högre bostadsräntor och också varsel i många företag.
            </seg>
          </u>
          <u>
            <seg>
              Man kan inte göra en annan bedömning än den som Konjunkturinstitutet
              förra veckan gjorde om läget för den globala ekonomin. Det är
              den tuffaste bedömningen som vi sett på ett par tre årtionden.
              Risken är tydlig. I de alternativa scenarierna i konvergensprogrammet
              har vi ju sett att utvecklingen blir svagare än som antas i regeringens
              prognoser i budgeten. Men det är för tidigt att nu utvärdera hur
              stora effekterna blir.
            </seg>
          </u>
          <u>
            <seg>
              Regeringen har, precis som tidigare sagts här, en beredskap för
              att vidta åtgärder om det är nödvändigt för att stabilisera arbetsmarknaden
              och möta ytterligare saker. Men det är också viktigt att följa
              utvecklingen av de offentliga finanserna. Det som i dag är vår
              styrka får inte med snabba åtgärder bli vår svaghet.
            </seg>
          </u>
          <u>
            <seg>
              Herr talman! Man kan se att regeringens politik i det här läget
              vilar på tre pelare. Det handlar om en offensiv budget med investeringar,
              om stabilitetspaketet och om det sätt på vilket vi möter varslen
              med regionala samordnare. Vi kan börja med budgeten.
            </seg>
          </u>
          <u>
            <seg>
              Här låter det som att höstbudgeten är helt överspelad just på
              grund av att prognoserna inte kommer att slå in. Men det vi ser
              är att vi har en offensiv budget. Vi har en expansiv finanspolitik.
              Vi har ett offensivt reformpaket både för att stärka Sveriges
              ekonomi och för att motverka lågkonjunkturen. Vi har ett reformpaket
              för jobb och företagande.
            </seg>
          </u>
          <u>
            <seg>
              Det handlar om sänkta inkomstskatter. Det handlar om sänkta kostnader
              för anställda om sänkta arbetsgivaravgifter. Det handlar om enklare
              regler för företagen. Vi har alltså ett reformpaket för framtiden.
            </seg>
          </u>
          <u>
            <seg>
              Det handlar om investeringar i infrastruktur, i vägar och järnvägar.
              Redan förra hösten kom vi med nya resurser för att börja återställa
              på grund av det eftersatta underhållet av vägar och järnvägar.
              Det är inte bara gropar i vägarna som man ser utan också stora
              hål i budgeten till följd av ett eftersatt underhåll. Där har
              vi börjat återställa.
            </seg>
          </u>
          <u>
            <seg>
              Det handlar om investeringar i forskning. Det finns prioriterade
              områden. För Centerpartiet har det varit viktigt att klimat- och
              miljöområdet är ett sådant prioriterat område.
            </seg>
          </u>
          <u>
            <seg>
              Vidare handlar reformpaketet om att stärka välfärden. För att
              ta huvuddragen kan jag exempelvis nämna psykiatrin särskilt inriktad
              på barn och unga, satsningar på förskolan, sänkt skatt för de
              pensionärer som har de allra minsta ekonomiska marginalerna samt
              resurser till vårdgarantin och till att korta köer.
            </seg>
          </u>
          <u>
            <seg>
              Sammantaget, herr talman, är det här en budget som kan möta en
              lågkonjunktur med offensiva investeringar och offensiva satsningar.
              Samtidigt har vi marginaler för ytterligare åtgärder för att möta
              den situation vi ser.
            </seg>
          </u>
          <u>
            <seg>
              Det har tidigare talats också om den finansiella stabiliteten
              det andra benet. Det är oerhört viktigt att kunna konstatera att
              kostnaden för det vi gör ska bäras av kreditinstituten och deras
              ägare. Staten ska vara en garant bakom, men kostnaden ska alltså
              bäras av kreditinstituten och deras ägare.
            </seg>
          </u>
          <u>
            <seg>
              När det gäller de olika delarna har vi först garantiprogrammet
              för bankerna. Jag kan bara understryka det som förts fram här
              i debatten och som är alldeles nödvändigt: att de stora bankerna
              går med. Låt oss inte kivas om det utan i stället gemensamt se
              till att det här blir verklighet!
            </seg>
          </u>
          <u>
            <seg>
              Det handlar om ett ramverk till stöd för banker i kris. Det handlar
              också om, vilket är nytt och finns på riksdagens bord för att
              diskuteras senare, det regeringen har gjort efter budgeten, nämligen
              att ge en extra kreditram till Svensk Exportkredit. Man får bland
              annat ta över en liten rest av den förra krisen, det vill säga
              Venantius bostadslån till ett värde av 2 miljarder. Man får också
              en extra kredit på 3 miljarder.
            </seg>
          </u>
          <u>
            <seg>
              Regeringen lägger också fram förslag om att Almi ska få utökade
              resurser genom en kreditram på 2 extra miljarder för att kunna
              ge lån där Almi kan stå för en större del. I dag är det fifty-fifty
              mellan Almi och banker. Med förslaget kan det bli 8020. Allt detta
              för att möta de problem som företag möter när de inte får krediter.
              Det slår rätt in i ekonomin när företagens kunder inte kan finansiera
              det de vill köpa.
            </seg>
          </u>
          <u>
            <seg>
              Det tredje benet, herr talman, är de många varsel vi har sett
              de senaste månaderna. Hur möter man det på bästa sätt? Det har
              förts fram väldigt många självsäkra recept här. Det man tittar
              på och ska utvärdera är vad som är det bästa receptet. Jag tror
              inte att det man kan kalla jultomteekonomi eller paketpolitik
              är så värst bra.
            </seg>
          </u>
          <u>
            <seg>
              Jag har upplevt det hemma i mitt hemlän, Katrineholm. När Katrineholm
              hade stora nedläggningar och kris 2001 utlovades den östra förbifarten.
              När sedan Trollhättan hade kris några år senare försvann pengarna
              från östra förbifarten. Jan Edling som jobbade på LO fick ju lämna
              just för att han pekade på ohållbarheten och ryckigheten i den
              här typen av paketpolitik.
            </seg>
          </u>
          <u>
            <seg>
              Nu har vi en högre generell grundfinansiering för infrastruktur,
              så Katrineholmsborna får nu, efter 30 år av önskemål, den östra
              förbifarten. Spaden kommer att sättas i jorden 2010. Det finns
              i regeringens närtidssatsning.
            </seg>
          </u>
          <u>
            <seg>
              Vi kan ta ett annat exempel: Bengtsfors. När Lear Corporation
              lade ned sin verksamhet ryckte dåvarande näringsministern Björn
              Rosengren ut och fixade till ett etableringsstöd på 70 miljoner.
              Två år senare hade det företag som fått etableringsstödet gått
              i konkurs. Det hade försvunnit.
            </seg>
          </u>
          <u>
            <seg>
              Den här statliga satsningen har utvärderats av Institutet för
              tillväxtpolitiska studier. De skriver att statens ingripande var
              tämligen opportunistiskt, cyniskt och kanske också dubbelmoraliskt.
            </seg>
          </u>
          <u>
            <seg>
              Det var väldigt fort, men fel, kan man säga. Man behöver inte
              påminna om att den biträdande näringsministern då hette Mona Sahlin.
            </seg>
          </u>
          <u>
            <seg>
              Det vi kan lära oss av historien är att den här typen av paketpolitik
              inte fungerar. Den kanske fungerar på så sätt att en minister
              får stå i rampljuset och få fotoblixtarna på sig, men den fungerar
              inte långsiktigt.
            </seg>
          </u>
          <u>
            <seg>
              Det som regeringen gör nu är i stället att samla krafterna regionalt.
              Vi har lärt att det funkade väldigt bra i Norrsundet när pappersbruket
              där lades ned. Nu har regeringen utsett regionala samarbetspersoner,
              oftast landshövdingen och någon som är ledare i regionförbundet,
              för att samordna resurserna regionalt. Sedan har man en arbetsgrupp
              i Regeringskansliet bestående av statssekreterare och ministrar
              som svarar upp. Det är just det uppsvarandet vi ska kunna återkomma
              med.
            </seg>
          </u>
          <u>
            <seg>
              När man tittar på oppositionens alternativ, herr talman, kan
              man konstatera, som andra har gjort förut i debatten, att det
              spretar väldigt mycket, bland annat i själva formen för ett eventuellt
              samarbete. Vi har kunnat följa intrigerna i medierna om vem som
              ska samarbeta med vem. Det inger inte förtroende att mitt under
              en brinnande finanskris, för det var den i det läget, hålla på
              med något slags sällskapsspel om vem som ska leka med vem. Det
              kändes som om det också var fort men fel.
            </seg>
          </u>
          <u>
            <seg>
              Tittar man på oppositionspartiernas politiska förslag ser man
              att det spretar mycket också. När det gäller jobbskatteavdraget
              går Socialdemokraterna ett år efter alliansregeringen. Nu säger
              man ja till steg 1, man skalar ned steg 2 och säger nej till steg
              3. Frågan är vad som händer nästa år. Det är ingen långsiktig
              finansiering direkt om man nästa år inte tycker att man orkar
              ta tillbaka det tredje steget. Miljöpartiet säger ja till alla
              tre stegen men gör en liten omdip på det tredje steget. Vänsterpartiet
              säger nej till skattesänkningar för alla som arbetar.
            </seg>
          </u>
          <u>
            <seg>
              Tittar man på bolagsskatten, sänkta arbetsgivaravgifter och skatt
              för unga ser man att Socialdemokraterna vill sänka bolagsskatten.
              De vill sänka arbetsgivaravgiften, precis som regeringen har föreslagit,
              men säger nej till sänkt skatt för unga. Man tar tillbaka den.
              Miljöpartiet gör detsamma, medan Vänsterpartiet säger nej till
              allt.
            </seg>
          </u>
          <u>
            <seg>
              I fråga om fastighetsavgiften vill Socialdemokraterna återinföra
              en statlig fastighetsavgift och höja uttaget vid ett taxeringsvärde
              över 5 miljoner. Miljöpartiet säger ja. Vänsterpartiet vill också
              återinföra en statlig skatt och höja för taxeringsvärden över
              2 miljoner.
            </seg>
          </u>
          <u>
            <seg>
              Socialdemokraterna har inget förslag till höjning av bensinskatten.
              Vänsterpartiet vill höja med 75 öre. Miljöpartiet vill höja med
              2 kronor.
            </seg>
          </u>
          <u>
            <seg>
              Det är likadant med ramverket för hur man ska se på offentliga
              finanser. Vänsterpartiet vill inte ha några tak alls. Socialdemokraterna
              och Miljöpartiet föreslår höjda tak.
            </seg>
          </u>
          <u>
            <seg>
              Friåret var en miljöpartireform som de vill återinföra men som
              ingen av de andra vill.
            </seg>
          </u>
          <u>
            <seg>
              Man kan göra den här listan lång. Det säger sig självt att det
              här kommer att bli svårt att få ihop. Jag tror inte att det kommer
              att gå fort. Men risken är stor att det kommer att bli väldigt
              fel.
            </seg>
          </u>
          <u>
            <seg>
              Frågan är vad som är tidsplanen. När kommer ett gemensamt budgetförslag,
              och framför allt när kommer en gemensam syn på de ekonomiska ramverken?
            </seg>
          </u>
          <u>
            <seg>
              Herr talman! Även när vi tittar på enskilda oppositionspartiers
              budgetar kan man se att det spretar mellan vad man säger och vad
              man gör. Ta som ett exempel på detta Socialdemokraternas satsning
              på att anställa unga. Samtidigt höjer man kostnaden för att ha
              unga anställda med tio gånger mer, lite drygt. Det är, herr talman,
              helt fel konjunkturläge att nu kraftigt höja kostnaderna för att
              ha unga anställda.
            </seg>
          </u>
          <u>
            <seg>
              Man kan riktigt se Thomas Östros med trenchcoat och AIK-halsduk
              i Lorrysketchen där han kommer in och ska berätta om en uppfinning.
              Han sätter sig ned och talar om satsningen på att anställa unga.
              Sedan får han reda på verkligheten, att alla unga inte är anställda
              på McDonalds: Tänkte inte på det! Hejdå!
            </seg>
          </u>
          <u>
            <seg>
              Det går fort, men det blir fel. Jag tror, herr talman, att det
              är bättre att det blir systematiskt och rätt.
            </seg>
          </u>
          <note>
            Bifall till majoritetens förslag i utskottet!
          </note>
          <note type="speaker">
            Anf. 24 THOMAS ÖSTROS (s) replik:
          </note>
          <u>
            <seg>
              Herr talman! Roger Tiefensee är förnöjsam över utvecklingen.
              Man märker inte ett spår av bekymmer över det som är på väg att
              hända. Ta en sådan viktig fråga som kommunerna och välfärden.
              Det är traditionellt sett en fråga som Centerpartiet brukar engagera
              sig i. Man är starkt engagerad i många kommuner och är med och
              leder flera, ibland i samarbete med oss. Ser inte Centern att
              kommunernas ekonomi, först landstingens sedan övriga kommuners,
              nu undergrävs mycket kraftigt? De riskerar att gå in i en period
              av mycket svåra besparingar. Uppsägningarna har redan börjat komma.
            </seg>
          </u>
          <u>
            <seg>
              Vi föreslår 12 ½ miljard mer än Centern till kommunerna den kommande
              treårsperioden. I vårt stimulanspaket går vi ännu längre: 2 miljarder
              nästa år och vi är beredda att ge beskedet som kommunerna efterfrågar,
              att de bör ha 5 miljarder mer än vad Centern föreslår 2010 för
              att undvika uppsägningar.
            </seg>
          </u>
          <u>
            <seg>
              Men Centern lämnar frågan om välfärden, en sådan oerhört central
              del också av regionalpolitiken. Det är små kommuner ute i landsbygden
              som kommer att drabbas allra hårdast och först. De behöver ett
              besked också från Centerpartiet.
            </seg>
          </u>
          <u>
            <seg>
              Det andra gäller småföretagen. Det är också fullständigt obegripligt.
              Men nu kom det en förklaring. Det är svårt att få ihop det, sade
              Roger Tiefensee om att samarbeta i en koalition.
            </seg>
          </u>
          <u>
            <seg>
              Är det därför Centerpartiet har fått lägga sig platt och bryta
              sitt vallöfte om att sänka arbetsgivaravgifterna för småföretag?
              Är det svårigheten att få ihop det som har gjort att ni i stället
              har höjt arbetsgivaravgiften för småföretag?
            </seg>
          </u>
          <u>
            <seg>
              För vår del tycker vi att man bör ge en hjälpande hand till de
              små företagen, särskilt nu när konjunkturen viker så kraftigt.
              De kommer att uppleva en tuff situation, särskilt i tjänstesektorn.
              Är det någon som minns att Centerpartiet talade om småföretagen
              i tjänstesektorn? Dem drämde ni till med en kraftig skattehöjning.
              Ni bröt vallöftet. Sannerligen var det svårt att få det att gå
              ihop i alliansen.
            </seg>
          </u>
          <note type="speaker">
            Anf. 25 ROGER TIEFENSEE (c) replik:
          </note>
          <u>
            <seg>
              Herr talman! Det jag sade om sådant som är svårt att få att gå
              ihop gällde min recension av ert oppositionssamarbete. Vi har
              ett väldigt bra samarbete i alliansen och i alliansregeringen.
              Där är inriktningen att alla ska bidra och alla ska vinna. Man
              talar också om att vara förnöjsam. Jag ser väldigt allvarligt
              på det ekonomiska läget, men jag är inte beredd att därför gå
              tillbaka till gammal socialdemokratisk paketpolitik. Det var min
              inriktning.
            </seg>
          </u>
          <u>
            <seg>
              För kommunernas ekonomi är sysselsättningen det viktiga. Man
              kan se på Socialdemokraternas alternativ. Det handlar om att ni
              med ena handen tar fria pengar i form av arbetsgivaravgiftssänkningar
              till unga och i form av den kommunala fastighetsavgiften och riktar
              tillbaka styrda pengar. Netto blir det inte mer pengar, utan det
              blir samma pengar fast de inte är fria att använda hur man vill.
            </seg>
          </u>
          <u>
            <seg>
              När det gäller småföretagen tycker jag att vi nu har knäckt en
              princip om att göra generella sänkningar av arbetsgivaravgifterna.
              Riktat till småföretagen har vi ytterligare förslag. Vi har också
              tidigare haft ytterligare förslag om 3:12-reglerna, som kommer
              att betyda oerhört mycket för småföretagen.
            </seg>
          </u>
          <u>
            <seg>
              Det finns också en viktig skrivning i budgetpropositionen om
              egenavgifterna. De ska bli mer försäkringsmässiga och i högre
              grad spegla de låga sjuktal som finns bland egenföretagare. Därmed
              kan jag lova Thomas Östros att vi kommer att återkomma med förslag
              om just egenavgifterna för småföretagare.
            </seg>
          </u>
          <note type="speaker">
            Anf. 26 THOMAS ÖSTROS (s) replik:
          </note>
          <u>
            <seg>
              Fru talman! Roger Tiefensee säger att ni har fått igenom en viktig
              princip. Men företagen har inte sett till något av denna princip.
              De har fått kraftigt höjda arbetsgivaravgifter med Centerpartiets
              politik. Det är ett brott mot ett tydligt vallöfte. Jag tror att
              tjänstesektorn är särskilt viktig hotell och restaurang och transporter.
              Det är de viktiga delarna i ekonomin som kan anställa många. Men
              när ni drämmer till med kraftigt höjda arbetsgivaravgifter får
              de svårigheter, och jag tror att det kommer uppsägningar också
              där.
            </seg>
          </u>
          <u>
            <seg>
              Kommunerna är naturligtvis viktiga för landet, och sysselsättningen
              är viktig för kommunerna. Låt mig först säga att vi i vår budgetmotion
              kompenserar för alla de frågor som Tiefensee tar upp om arbetsgivaravgift
              och fastighetsskatt. Netto placerar vi 12 ½ miljard mer till kommunerna,
              och vi ökar det ytterligare i vårt stimulanspaket.
            </seg>
          </u>
          <u>
            <seg>
              Ni struntar i att kommunerna nu märker att när sysselsättningen
              viker faller inkomsterna och skatteintäkterna till kommunerna.
              Samtidigt chockökar ni socialbidragen, vilket gör att utgifterna
              ökar. Ni tränger ut folk från a-kassan och sjukförsäkringen rakt
              ut i ett socialbidragsberoende. Ni sätter kommunerna i en rävsax,
              och ni är inte beredda att kompensera dem eller hjälpa de människor
              som är utsatta för den rävsaxen.
            </seg>
          </u>
          <u>
            <seg>
              Det är ett centerparti som man sannerligen inte känner igen.
              Sysselsättningspolitiken är misslyckad. Två år skulle det ta innan
              det började bita. Vi har haft två år av högkonjunktur under er
              period och två år av högkonjunktur under vår period. Nu kommer
              den period när sysselsättningspolitiken från Centerpartiet ska
              bita. Då kommer prognoser från regeringen om en ökning av arbetslösheten
              med 150 000.
            </seg>
          </u>
          <u>
            <seg>
              Konjunkturinstitutet säger att era prognoser vilar på en extremt
              osäker grund. Och sannerligen är det så. Om det var skattesänkningar
              av den här ordningen och försämringar av a-kassan av den ordning
              ni föreslår som skulle hjälpa så skulle vi inte ha en sysselsättningsminskning
              framför oss. Då skulle vi inte ha en ökning av arbetslösheten.
            </seg>
          </u>
          <u>
            <seg>
              Roger Tiefensee! Sysselsättningen är viktig för kommunerna. När
              din sysselsättningspolitik misslyckas drabbas kommunerna ännu
              hårdare och blir tvungna att säga upp folk.
            </seg>
          </u>
          <note type="speaker">
            Anf. 27 ROGER TIEFENSEE (c) replik:
          </note>
          <u>
            <seg>
              Fru talman! Thomas Östros må vara ekonom, men det är uppenbart
              för den som lyssnar att han här i kammaren förfaller till att
              bara bli en retoriker. Med något slags heder se på den finansiella
              oro vi nu ser svepa in över hela världen och i Sverige rätt in
              i den reala ekonomin! När kunderna hos Volvo Lastvagnar eller
              Scania inte kan få finansiering för att köpa lastbilar är det
              någonting som har hänt utanför i ekonomin. Thomas Östros har då
              mage att stå här och säga att det handlar om regeringens jobbpolitik.
              Det blir lite för ihåligt för att komma från en ekonom och finansministerkandidat.
            </seg>
          </u>
          <u>
            <seg>
              Thomas Östros tog upp tjänstebranschen som ett exempel. Jag vet
              att han inte är någon stor fan av hushållstjänster. Jag har själv
              praktiserat på ett av de nystartade företagen i branschen. Det
              var en kvinna som hade jobbat i hemtjänsten och som nu hade startat
              ett företag tack vare den möjlighet till hushållsnära tjänster
              som vi har skapat. Jag var hemma och städade hos en 75-årig kvinna.
              Hon sade att det var det bästa hon hade gjort när hon började
              köpa den här typen av tjänster. Nu vill Thomas Östros ta tillbaka
              detta och helt rasera den branschen och i stället börja återinföra
              rotavdrag. Det är inte bara kortsiktigt utan också en konstig
              jämställdhetspolitik. Det vi ser är att ni framför allt lyssnar
              på de manliga byggarbetarna. Men när det handlar om att släppa
              fram andra branscher lyssnar ni inte.
            </seg>
          </u>
          <note type="speaker">
            Anf. 28 ULLA ANDERSSON (v) replik:
          </note>
          <u>
            <seg>
              Fru talman! Jag vill tacka också Roger Tiefensee för omsorgen
              om samarbetet mellan de tre partierna. Jag kan bara konstatera
              att den regering vi har nu våren 2006 lade fram ett förslag som
              omfattade 50 miljarder tillsammans. Det var Bankerydsöverenskommelsen
              en liten del av en statlig budget. Vi tre tillsammans har tidigare
              lagt fram 15 budgetar. Det kan kanske vara bra att komma ihåg
              det. Självfallet har också Vänsterpartiet ett tak för sina utgifter
              och dessutom ett sparande i nivå med regeringens.
            </seg>
          </u>
          <u>
            <seg>
              Det jag begärde ordet för, fru talman, var det Roger Tiefensee
              tog upp om Norrsundet. Han slog sig för bröstet för att regeringen
              hade åstadkommit goda åtgärder där. Jag som är från Gävleborg
              kanske bättre än Roger Tiefensee känner till hur det där faktiskt
              gick till. Det var så att facken gjorde allt vad de kunde för
              att få regeringen att hörsamma kraven på åtgärder. De försökte
              få dit Maud Olofsson. Maud Olofsson svarade att hon inte kunde,
              men hon skulle skicka Jöran Hägglund i stället. Jöran Hägglund
              kom aldrig. Till slut gick uppdraget till landshövdingen, men
              det var aldrig klart vad hon skulle göra. Landshövdingen var kreativ
              och tog sitt ansvar. Men redan tidigare hade samordningen kommit
              i gång på kommunens, Arbetsförmedlingens och fackens initiativ.
            </seg>
          </u>
          <u>
            <seg>
              En tredjedel av människorna i Norrsundet har fortfarande inget
              jobb. Lågkonjunkturen kom. Roger Tiefensee tänker straffa dem
              ekonomiskt med en sänkt a-kassa. Det är för dem som för Volvoarbetarna;
              de får ungefär 5055 procent av sin tidigare lön i inkomst.
            </seg>
          </u>
          <u>
            <seg>
              Samtidigt vet vi att det inte bara är Gävleborg som dessutom
              tyvärr har landets högsta arbetslöshet utan också andra kommuner
              som drabbas hårt. Det är Arvika, Köping och hela Västra Götalandsregionen.
              Vi har varsel i många landsting i nästan hälften av landstingen.
              Vi har också vikariestopp, övertidsstopp, inköpsstopp och så vidare
              på olika ställen. Men vad gör Centerpartiet? Ingenting.
            </seg>
          </u>
          <note type="speaker">
            Anf. 29 ROGER TIEFENSEE (c) replik:
          </note>
          <u>
            <seg>
              Fru talman! Det skulle vara intressant att få den här lilla insiderbilden
              från Ulla om hur diskussionerna går. Törs jag ta det här som ett
              löfte? Du hänvisar ju till vårt arbete och alliansens förberedelse
              inför 2006 års val. Kommer det därmed ett gemensamt budgetalternativ?
              Kan vi få en tidpunkt för när det kommer?
            </seg>
          </u>
          <u>
            <seg>
              Jag tycker också att det låter intressant när Ulla Andersson
              säger att det finns ett tak för Vänsterpartiets utgifter. Det
              finns väl ett stopp för utgifterna, men något tak har jag inte
              sett. Var det inte det som var det principiella, som ni inte ville
              ha? Ni ville ju köra nedcabbat, som Göran Hägglund sade i partiledardebatten.
            </seg>
          </u>
          <u>
            <seg>
              Det är så jag har tolkat det. Om det inte är så kanske jag har
              hjälpt er i det här samarbetet. Då kanske ni kan sätta er och
              prata igen. Jag uppfattade att problemet var att Socialdemokraterna
              och Miljöpartiet tycker att det är viktigt att man ser det här
              budgetsystemet och att man vill ha ett tak för utgifterna.
            </seg>
          </u>
          <u>
            <seg>
              När det gäller den regionala samordningen är jätteviktigt att
              man använder de resurser som finns i systemet. Våra myndigheter
              och regionala aktörer ska inte bara fungera när det är blankt
              på vattenytan och solsken. Man måste även klara av att det börjar
              blåsa lite grann. Det är syftet med att till exempel Arbetsförmedlingen
              nu har ett uppdrag att fokusera på att förmedla jobb. Det är Arbetsförmedlingens
              uppdrag. Man har fått mycket friare resurser. Det finns säkert
              ytterligare saker att göra.
            </seg>
          </u>
          <u>
            <seg>
              Förut har budgetar i statliga myndigheter varit väldigt stuprörsinriktade.
              Jag är säker på att alla stuprör inte är borta. Men det är nog
              inte för inte som Sven Otto Littorin har tagit Lennart Levi, riksdagens
              nestor, som en av sina rådgivare i Arbetsmarknadsdepartementet.
            </seg>
          </u>
          <note type="speaker">
            Anf. 30 ULLA ANDERSSON (v) replik:
          </note>
          <u>
            <seg>
              Fru talman! Jag kan bara konstatera att man kanske inte för en
              hederlig, ekonomisk, intellektuell debatt här i kammaren med den
              retorik som Roger Tiefensee har. Det blir lätt en pseudodebatt.
              Jag tänker faktiskt koncentrera mig på dem som är arbetslösa och
              drabbas av lågkonjunkturen.
            </seg>
          </u>
          <u>
            <seg>
              Vi räknar med ungefär 130 000 fler arbetslösa varav 30 000 kommer
              från sjukförsäkringen. Det finns redan 160 000 arbetslösa som
              enligt Sven Otto Littorin ska dela på 15 000 platser. Det är en
              ansvarfull ekonomisk politik, enligt Roger Tiefensee. Det är dessutom
              en ansvarsfull ekonomisk politik att sänka a-kassan kraftigt så
              att människor kanske tvingas lämna sitt hus, se över sina barns
              fritidsmöjligheter och ständigt gå med en klump av oro i magen.
              Det är en också en ansvarsfull ekonomisk politik.
            </seg>
          </u>
          <u>
            <seg>
              Det är också en ansvarsfull ekonomisk politik att strunta i Arvikas
              rop på hjälp med insatser från regeringen. Samma sak gäller i
              Köping, Västra Götaland, Uppsala, Västerbotten och Norrbotten.
              Det är också en ansvarsfull ekonomisk politik, enligt Roger Tiefensee.
            </seg>
          </u>
          <u>
            <seg>
              Jag tror nog att den här högerregeringen ska fundera över om
              det finns allvar bakom människors oro och brist på framtidstro
              och bedriva en politik som tar ekonomiskt ansvar för människors
              problem i den vardag där de befinner sig. Det handlar också om
              att lyssna på de kommuner som nu begär extrapengar för att klara
              av den vikande konjunkturen och inte tvinga dem, vilket Centerpartiet
              nu bidrar till, att varsla människor och därmed förvärra den här
              lågkonjunkturen. Är det en ansvarsfull ekonomisk politik, Roger
              Tiefensee? Jag svarar definitivt nej på den frågan, och jag tror
              att många som nu drabbas i den här lågkonjunkturen och som efterfrågar
              en stärkt kvalitet i vård, skola och omsorg inte heller anser
              det.
            </seg>
          </u>
          <note type="speaker">
            Anf. 31 ROGER TIEFENSEE (c) replik:
          </note>
          <u>
            <seg>
              Fru talman! Det är finansoron och lågkonjunkturen som kör in
              en kil rätt i den reala ekonomin. Det är det som tvingar fram
              varsel. Det är väldigt viktigt att se att det är det som har hänt.
              Det har hänt saker så fort, och vi har aldrig upplevt det stora
              skiftet. Volvo Lastvagnar och Saab Scania gick från all-time-high
              det ena kvartalet till tvärstopp nästa kvartal. Har man sprungit
              maraton och sprungit in i väggen vet man hur det känns. Jag har
              inte sprungit in i väggen, men jag har sprungit maraton.
            </seg>
          </u>
          <u>
            <seg>
              Nu har regeringen fokus på jobben. Man fortsätter att ha fokus
              på arbetslinjen. Det är därför vi samordnar de resurser som finns
              på regional nivå. Samordnarna har en väg rätt in i departementen.
              Det är därför vi säger att vi också har höjt i budgeten. Nu är
              det viktigt att anta den här budgeten. Då har man någonting att
              utgå ifrån. Det är ett steg i rätt riktning med investeringar,
              reformer och en stimulans av ekonomin. Sedan har vi möjlighet
              att återkomma. Det är inriktningen.
            </seg>
          </u>
          <note type="speaker">
            Anf. 32 MIKAELA VALTERSSON (mp) replik:
          </note>
          <u>
            <seg>
              Fru talman! I sitt anförande kritiserade Roger Tiefensee oppositionens
              budgetförslag och pratade en hel del om det går fort och blir
              fel och att det är bättre att ha tänkt igenom saker och ha bättre
              stabilitet. Jag undrar om det var ett skämt. Man nästan studsade.
            </seg>
          </u>
          <u>
            <seg>
              I en tid när människor söker trygghet och stabilitet hanterar
              den borgerliga regeringen verkligheten och människors vardag på
              ett sätt som verkligen inte är ansvarsfullt. Är det några som
              hattar så är det ni. Här finns det en rad exempel. Ni hattar fram
              och tillbaka. Ni genomför reformer som ni drar tillbaka. Ni ändrar
              och rättar till i efterhand i stället för att tänka efter före.
            </seg>
          </u>
          <u>
            <seg>
              Det finns en lång rad exempel på detta, till exempel nedsättning
              av tjänsteföretagen, fastighetsskatten, bortdragande av pengar
              från biologisk mångfald och naturvård som sedan läggs tillbaka
              till en liten del och kallas för en satsning, drastiska minskningar
              på komvux som man sedan blir tvungna att lägga tillbaka i en tid
              när det behövdes som allra mest. Vi har också avgifterna till
              arbetslöshetsförsäkringen. Det var uppenbart för alla utom den
              borgerliga regeringen redan när dessa försämringar infördes att
              det var ett stort misstag. Nu får man erkänna sitt misstag och
              lägga tillbaka en del av det.
            </seg>
          </u>
          <u>
            <seg>
              Det här är inte en ansvarsfull hantering av människors liv och
              vardag. Ni har minskat transparensen i skattesystemet. Ni har
              ökat krånglet och snedvridningen. Det finns väldigt många undantag
              från likformigheten i dag. Jag tror att det skulle behövas en
              större översyn av hela skattesystemet efter det ni har ställt
              till med.
            </seg>
          </u>
          <u>
            <seg>
              Jag skulle vilja fråga Roger Tiefensee: När kommer ångern? När
              träffas du av ångesten över att ni inte har gjort tillräckligt
              för att möta lågkonjunkturen? När kommer de förslagen?
            </seg>
          </u>
          <note type="speaker">
            Anf. 33 ROGER TIEFENSEE (c) replik:
          </note>
          <u>
            <seg>
              Fru talman! Precis som jag sade till Ulla Andersson i det förra
              replikskiftet antar vi budgeten. Det är ett steg i rätt riktning,
              men vi kommer att behöva göra mer. Oppositionens våta dröm verkar
              vara att vi nu skulle starta ett helt nytt prognosarbete, riva
              upp budgeten och inte ha någon budget från den 1 januari för att
              börja vidta de här nödvändiga åtgärderna. Jag tror inte att det
              skulle vara en signal ut till människor som ger trygghet och minskar
              deras oro i en situation med ökade varsel. Jag tror att det är
              jätteviktigt att komma i gång med närtidssatsningar på järnvägar
              och vägar. Människor behöver se spadar i marken och att det händer
              saker. Jag tror att det är ett visuellt sätt att skapa trygghet.
            </seg>
          </u>
          <u>
            <seg>
              Jag kan vara den första att erkänna att vi gärna hade gjort den
              här sänkningen av arbetsgivaravgifter inriktade på tjänstesektorn.
              Tyvärr fanns det ett regelverk i EU som gjorde att den inte kunde
              genomföras på ett rimligt sätt. Det hade blivit väldigt konkurrenssnedvridande
              i till exempel restaurangbranschen.
            </seg>
          </u>
          <u>
            <seg>
              När det gäller fastighetsskatten kan jag konstatera att Mikaela
              Valtersson måste vara rätt nöjd med det vi slutligen kom fram
              till eftersom ni inte har några förslag på förändringar.
            </seg>
          </u>
          <u>
            <seg>
              Vi minskade antalet utbildningsplatser på komvux på toppen av
              en högkonjunktur. Nu ökar vi satsningarna på yrkesvux så att vi
              är tillbaka på den nivån. Jag tror inte att det är en bra politik
              att ha en ständigt hög nivå och sedan behöva höja ytterligare
              när man behöver möta en lågkonjunktur. Jag kan mycket väl se att
              det behövs ytterligare satsningar på utbildning och arbetsmarknadspolitiska
              insatser. Grunden lägger vi nu, och sedan går vi vidare.
            </seg>
          </u>
          <note type="speaker">
            Anf. 34 MIKAELA VALTERSSON (mp) replik:
          </note>
          <u>
            <seg>
              Fru talman! Att kalla det som jag frågade om, behovet av åtgärder,
              för oppositionens våta dröm är fullständigt oseriöst. Det handlar
              inte om att ni ska vidta åtgärder för vår skull, Roger Tiefensee.
              Det hoppas jag att du kan ta till dig när jag upplyser dig om
              det och att du känna när proppen släpper så att ni kan komma med
              någonting. Det handlar om en realitet. Det handlar om att arbetslösheten
              ökar, sysselsättningen sjunker och varslen duggar tätt. Ni ska
              inte komma med åtgärder för att tillfredsställa oss. Då är ni
              helt fel ute.
            </seg>
          </u>
          <u>
            <seg>
              Ni behöver se vad som händer i verkligheten och möta lågkonjunkturen.
              Tror Roger Tiefensee inte att om man drar bort platser i kommunal
              vuxenutbildning i en högkonjunktur försämrar man beredskapen och
              möjligheten för människor att möta den lågkonjunktur som nu kommer?
              Tror du inte det? Är det så att man kan hatta fram och tillbaka?
              Är det inte precis just då som man behöver detta? Det tar ju något
              år att utbilda sig. Är det inte om man inte hade dragit tillbaka
              detta som ännu fler hade kunnat stå bättre rustade i dag?
            </seg>
          </u>
          <u>
            <seg>
              Jag skulle också gärna vilja höra en kommentar om arbetslöshetsförsäkringen.
              Hur tänkte ni då, när ni tyckte att i högkonjunktur kan man ställa
              väldigt många utanför det trygghetssystemet, så att de i dag står
              utan trygghet? Hur var den logiken?
            </seg>
          </u>
          <note type="speaker">
            Anf. 35 ROGER TIEFENSEE (c) replik:
          </note>
          <u>
            <seg>
              Fru talman! Det oppositionen har ägnat sig åt i finansutskottet
              under hösten är att lägga väldigt mycket fokus på prognoser. Det
              som hade blivit resultatet av det ni ville i er gemensamma reservation
              det är där ni på ett enda område har lyckats komma överens är
              att vi skulle ha rivit upp hela budgeten och göra om hela budgetarbetet.
              Då hade vi inte haft någon budget att styra med från den 1 januari.
              Det var det jag såg som den våta drömmen för er. Ni har egentligen
              bara velat obstruera.
            </seg>
          </u>
          <u>
            <seg>
              Jag har full respekt för alla förslag som kommer, både från oppositionspartier
              och andra Svenskt Näringsliv hade en DN Debatt-artikel här i veckan
              förslag för att ytterligare möta konjunkturen. Det är dem vi ska
              lyssna på.
            </seg>
          </u>
          <u>
            <seg>
              Vi måste ta första steget nu. Budgeten är ett steg i rätt riktning.
              Det handlar om investeringar i vägar och järnvägar, investeringar
              i välfärden, stimulans till företag för att våga anställa och
              stimulans till människor så att de får ett större utrymme i sin
              privatekonomi för att konsumera. Det är precis det budgeten handlar
              om.
            </seg>
          </u>
          <u>
            <seg>
              Komvux togs upp. På toppen av en högkonjunktur tror jag att det
              är viktigt att så många som möjligt kommer ut på arbetsmarknaden
              och får ett fäste där. Det ser man framför allt bland unga. Problemet
              under den förra mandatperioden, då Mikaela Valtersson satt nära
              regeringen och samarbetade med den, var att unga blev slussade
              mellan åtgärder. Arbetsförmedlingen hade inte fokus på att matcha
              unga mot arbete. Det har Arbetsförmedlingen nu. Arbetsförmedlingen
              har fokus på att matcha jobbsökande och arbetsgivare. Det är jätteviktigt.
            </seg>
          </u>
          <u>
            <seg>
              Det var också viktigt att inte hålla kvar en orimligt hög nivå
              på utbildningsinsatserna precis på toppen av en högkonjunktur,
              för då hade vi bara fått addera till en ännu högre nivå när vi
              möter en lågkonjunktur.
            </seg>
          </u>
          <note type="speaker">
            Anf. 36 CARL B HAMILTON (fp):
          </note>
          <u>
            <seg>
              Fru talman! Sverige är nära integrerat med världsekonomin. Den
              ekonomiska störning som vårt land nu utsätts för kan vi inte undvika.
              Frågan är hur vi kan mildra den.
            </seg>
          </u>
          <u>
            <seg>
              Arbetslösheten kommer att öka med så mycket som 100 000 personer,
              skrev Svenskt Näringsliv på DN Debatt häromdagen efter en enkät
              som man hade gjort bland sina medlemmar. Ca 100 000 personer i
              privat sektor är i dag också varslade. Arbetslösheten ökar med
              ca 1 procentenhet mellan 2008 och 2009, säger Konjunkturinstitutet
              och regeringen i konvergensprogrammet, som lades fram i måndags,
              och kanske med ytterligare 1 procentenhet därefter beroende på
              utvecklingen.
            </seg>
          </u>
          <u>
            <seg>
              Vad konjunkturen är om två tre år vet i dag ingen. Den återhämtning
              som de ekonomisk-statistiska modellerna anger för sent 2009 och
              2010 kanske inte alls kommer då.
            </seg>
          </u>
          <u>
            <seg>
              Vi ska komma ihåg att i en liten öppen ekonomi som den svenska
              säljer många företag 7080 procent, kanske till och med mer, av
              sin produktion till kunder i andra länder. Det gäller till exempel
              den krisdrabbade bilindustrin. För de här företagen och för deras
              anställda blir därför andra länders penning- och finanspolitik
              faktiskt viktigare än Sveriges, eftersom den påverkar efterfrågan
              från kunder på företagens exportmarknader. Därför är ett fungerande
              och framgångsrikt internationellt samarbete för att gemensamt
              dra i gång världskonjunkturen och EU-konjunkturen oerhört viktigt
              för jobb och inkomster i Sverige.
            </seg>
          </u>
          <u>
            <seg>
              Fru talman! Om de EU-fientliga partierna här i riksdagen hade
              fått bestämma hade en samordnad europeisk ekonomisk krishantering
              i praktiken varit omöjlig att genomföra liksom en samordnad finanspolitisk
              återhämtning i Europeiska unionen liksom ett kraftfullt EU-agerande
              på den globala nivån.
            </seg>
          </u>
          <u>
            <seg>
              Även EU-samarbetet är ett viktigt ekonomisk-politiskt ramverk
              för svensk ekonomisk politik. Inte bara det inrikespolitiska ramverket
              är vänsterblocket oense om. De tre partierna i vänsterblocket
              företräder också tre helt olika linjer i den ekonomiska politiken
              på Europanivå. Socialdemokraterna bejakar Europasamarbetet. Miljöpartiet
              vill försvaga kommissionen och EU-samarbetet på det ekonomiska
              området. Vänsterpartiet vill lämna Europeiska unionen och helt
              avskaffa Europeiska unionen och dess samarbete. Om de tre partierna
              skulle lyckas komma överens om ramverket i den ekonomiska inrikespolitiken
              återstår ändock deras djupa oenighet om inställningen till och
              ramverket för Sveriges samarbete i europeisk ekonomisk politik.
            </seg>
          </u>
          <u>
            <seg>
              Fru talman! Vi ska veta att risken för att Sverige åker ända
              ned i källaren är mindre denna gång än vid tidigare konjunkturnedgångar,
              främst tack vare ett gott svenskt utgångsläge, bland annat på
              arbetsmarknaden, med stabila offentliga finanser. Enligt arbetskraftsundersökningen
              i oktober 2008 ökade faktiskt antalet sysselsatta, märk väl, särskilt
              sysselsättningen i fasta jobb. Jämfört med ett år tidigare hade
              Sverige sålunda 35 000 fler jobb.
            </seg>
          </u>
          <note>
            Ca 115 000 fasta jobb tillkom från oktober 2007 till oktober
            2008. Under varje månad 2008 har sysselsättningen legat högre
            än under högkonjunkturen 2007.
          </note>
          <u>
            <seg>
              Den öppna arbetslösheten låg på samma nivå i oktober i år som
              för ett år sedan, det vill säga på 5,7 procent. Även bland ungdomar
              ökade jobben något. Den öppna arbetslösheten minskade något från
              oktober till oktober.
            </seg>
          </u>
          <u>
            <seg>
              Konjunkturinstitutet har också kommit med en god nyhet för arbetsmarknaden.
              Jämviktsarbetslösheten i Sverige skrivs nu ned från 6,2 till 5,7
              procent. Det innebär att vi har fått förutsättningar för en långsiktigt
              högre sysselsättning och bättre fungerande arbetsmarknad genom
              regeringens politik. LO-ekonomerna uppskattar att det rör sig
              om ca 60 000 fler permanenta jobb genom de hittills genomförda
              jobbskatteavdragen.
            </seg>
          </u>
          <u>
            <seg>
              Det är detta som Thomas Östros kallar för att klamra sig fast,
              häpnadsväckande, märkligt, helt fel budget, oansvarigt, passiv,
              förvärrad politik, felgrepp, ödelagd ekonomi, orättvisa i sin
              prydno, ohållbart och havererad politik. Ja, säga vad man vill
              om Thomas Östros nyansernas mästare är han inte.
            </seg>
          </u>
          <u>
            <seg>
              Med en expansiv penning- och finanspolitik kan man sålunda numera,
              tack vare att vi har fått ned jämviktsarbetslösheten, driva ned
              arbetslösheten ytterligare ½ procentenhet utan att för den skull
              hota inflationsmålet eller att Riksbanken behöver höja räntan.
            </seg>
          </u>
          <u>
            <seg>
              Alla varsel leder heller inte till uppsägningar. Av dem som varslades
              för sex månader sedan har bara 15 procent än så länge gått vidare
              till arbetslöshet. Den andelen kommer naturligtvis att öka, men
              det förefaller ändå som om företagen tar i rejält i sina varsel.
              Det är också vad man bör vänta sig som en bieffekt av den arbetsrätt
              vi har här i landet. Varslen kommer dessvärre säkert att ligga
              på en fortsatt hög nivå de kommande månaderna.
            </seg>
          </u>
          <u>
            <seg>
              I budgeten finns för arbetsmarknadspolitik 38 miljarder kronor.
              Av dessa är 1,5 miljarder avsedda för omedelbara insatser i varselsituationer,
              och den summan kan naturligtvis öka.
            </seg>
          </u>
          <u>
            <seg>
              Drygt 14 000 ungdomar befinner sig i jobb- och utvecklingsgarantin.
              För ett år sedan fanns inte denna ungdomsgaranti över huvud taget.
              Ett annat program är den allmänna jobb- och utvecklingsgarantin.
              46 000 personer finns nu i denna typ av åtgärd. Det innebär en
              fördubbling på ett år. Nystartsjobben har ökat och omfattar i
              dag drygt 3 000 personer.
            </seg>
          </u>
          <u>
            <seg>
              Fru talman! Arbetsmarknadspolitiken finns alltså, och den lever
              i allra högsta grad.
            </seg>
          </u>
          <u>
            <seg>
              Sammanfattningsvis har vi ett gott utgångsläge samtidigt som
              vi absolut inte får bagatellisera den snabba förändring och de
              ökade svårigheter som nu tornar upp sig på arbetsmarknaden. Men
              vi ska inte börja med att dra ned kurvorna i helvetet. Vi bör
              vinnlägga oss om en korrekt och fullständig bild av situationen
              på arbetsmarknaden.
            </seg>
          </u>
          <u>
            <seg>
              Fru talman! Störningen är dels en global finanskris, dels en
              förväntad lågkonjunktur. För att vidta riktiga motåtgärder måste
              vi begrunda de samverkande krisernas orsaker och sannolika förlopp.
            </seg>
          </u>
          <u>
            <seg>
              Låt mig börja med finanskrisen. Finanskrisen har medfört att
              det kommit grus i kreditmarknadens maskineri med högre räntor
              och kreditransonering som följd. Detta kan vi se på första sidan
              av dagens nummer av Dagens Industri. Riksbankens räntesänkningar
              tränger i dag inte med normal snabbhet igenom till lägre räntor
              för hushåll och företag.
            </seg>
          </u>
          <u>
            <seg>
              Onormalt många låntagare, med normalt sett god eller acceptabel
              kreditvärdighet, riskerar att vägras lån eller får inte omsätta
              sina lån. För att komma till rätta med detta har nu ett helt batteri
              av åtgärder vidtagits av regeringen, Riksbanken, Riksgälden, EU
              och genom beslut i riksdagen, vilket tidigare nämnts. Det arbetet
              fortsätter i veckan, senare i dag med beslut om riksbankslån till
              företag och beslut om förstärkning av Almi och Svensk Exportkredits
              finansieringsmöjligheter.
            </seg>
          </u>
          <u>
            <seg>
              Förhoppningsvis återgår bankerna inom kort till normala kreditriskbedömningar
              och på normalt sätt slussar vidare lägre riksbanksräntor till
              sina kunder. Finanskrisens kulmen förefaller trots dessa kvardröjande
              problem i dag vara passerad.
            </seg>
          </u>
          <u>
            <seg>
              Låt mig gå över till finanspolitiken och åtgärder mot lågkonjunkturen.
              Den importerade lågkonjunkturen försämrar läget även i de offentliga
              finanserna; arbetsmarknaden har jag redan berört. Utgångsläget
              är ett överskott på 32 miljarder kronor. 1 procents lägre bnp-tillväxt
              2009 medför ungefär 18 miljarder kronor i lägre skatteinkomster.
            </seg>
          </u>
          <u>
            <seg>
              Varje ny arbetslös i privat sektor ökar de offentliga utgifterna
              med drygt 200 000 kronor per person. De offentliga utgifterna
              ökar därför med ca 14 miljarder kronor om det skulle bli 52 000
              fler arbetslösa år 2009. Det är inte någon prognos att det blir
              52 000, men ungefär då når man den balanspunkt som finns angiven
              i scenario ett, om jag räknat rätt i det konvergensprogram som
              lades fram i måndags.
            </seg>
          </u>
          <u>
            <seg>
              Frågan är om denna automatiska budgetutveckling bör motverkas.
              Nej, det bör inte göras. Målet för finanspolitiken är ett överskott
              i de offentliga finanserna sett över en konjunkturcykel. Det innebär
              att en försämring och ett underskott i de offentliga finanserna
              bör accepteras i en lågkonjunktur.
            </seg>
          </u>
          <u>
            <seg>
              Tack vare regeringens försiktiga finanspolitik under tidigare
              år Borgs berömda lador som det samlats i för dåliga tider finns
              i dag ett utrymme för de automatiska stabilisatorerna att verka.
              Men glöm inte att det redan i dag i den framlagda budgeten finns
              mycket kraftfulla expansiva förslag, inklusive åtgärder för sysselsättning
              och mot arbetslöshet. Budgeten är expansiv i sitt utgångsläge
              ca 1 procent av bnp eller drygt 30 miljarder kronor i det som
              på politikerspråk kallas ofinansierade utgifter och skattesänkningar.
            </seg>
          </u>
          <u>
            <seg>
              På sensommaren när budgeten förbereddes föreföll detta vara i
              mesta laget. Det fanns, som man då kunde bedöma, en viss risk
              för överhettning med en budget som hade 30 miljarder kronor i
              så kallade ofinansierade utgifter och skattesänkningar, alltså
              expansiva åtgärder. Med facit i hand kan man nu konstatera att
              det inte blev så. Budgetens expansiva inriktning har blivit mer
              rätt än man då kunde tro, och beroende på utvecklingen får man
              återkomma med nya och fler åtgärder.
            </seg>
          </u>
          <u>
            <seg>
              Man ska även vara på det klara med att regeringen har aviserat
              en lång rad nya infrastrukturprojekt och förbättrat underhåll
              vägar, järnvägar och så vidare som successivt konkretiseras. Ökade
              insatser finns i denna budget också för mer utbildning och forskning.
              Både före och efter finansministerns i måndags presenterade scenarier
              för den ekonomiska utvecklingen de närmaste åren har förslagen
              om vad regeringen bör göra i finanspolitiken börjat hagla.
            </seg>
          </u>
          <u>
            <seg>
              Låt mig till detta säga följande. När regeringen ska vidta finanspolitiska
              åtgärder ska åtgärderna ha ett tydligt mervärde utöver det som
              penningpolitiken och fortsatta räntesänkningar kan bidra med.
              Riksbanken har sagt att den kommer att fortsätta med räntesänkningar.
              Hur effektiva Riksbankens räntesänkningar blir vet vi ännu inte
              eftersom finanskrisen har bromsat räntesänkningarnas spridningseffekter
              till hushåll och företag. Den bästa policymixen av penning- och
              finanspolitik är därmed ännu osäker. Läget bör dock komma att
              klarna ganska snart.
            </seg>
          </u>
          <u>
            <seg>
              Att driva framgångsrik aktivistisk finanspolitik är en svår konst.
              Erfarenheterna är ganska dåliga. Inte sällan blir effekten inte
              alls den avsedda och i värsta fall till och med motsatsen. Att
              sprätta ut pengar är naturligtvis enkelt, men det är inte utgiften,
              eller den politiska gesten, som räknas utan åtgärdernas konsekvenser
              för människorna. Särskilt när krisstämningen är hög bör man därför
              påminna sig de blandade erfarenheter som tidigare gjorts, bland
              annat i Sverige, av en aktivistisk finanspolitik.
            </seg>
          </u>
          <u>
            <seg>
              Fru talman! Särskilt riskfylld och ineffektiv för arbetslösa,
              varslade och skattebetalare är en aktiv finanspolitik driven utan
              principer eller närmare analys. Alla förslag till åtgärder bör
              därför silas genom ett filter av misstro mot enkla krav på expansionistiska
              insatser. Alla förslag bör stämmas av mot test för god finanspolitik,
              såsom 3 T-regeln.
            </seg>
          </u>
          <u>
            <seg>
              Jag ska säga något om denna regel. Den säger att finanspolitiska
              åtgärder ska vara rätt tajmade, temporära och träffsäkra tajmade,
              temporära, träffsäkra. Då minskar man risken för att misslyckas,
              vilket i sin tur gynnar de arbetslösa och varslade och även skattebetalare.
            </seg>
          </u>
          <u>
            <seg>
              Ett observandum, som är en precisering av träffsäkerhetskriteriet,
              är att åtgärder ska leda till ökad konsumtion snarare än till
              ökat sparande. De ska inte heller läcka onödigt mycket till omvärlden
              genom att gynna import.
            </seg>
          </u>
          <u>
            <seg>
              Om vi tar Socialdemokraternas nyss framlagda förslag, och det
              i särklass mest kostsamma, nämligen det om en ny riskkapitalfond,
              är det sannolikt inte rätt tajmat första felet eftersom det skulle
              få en effekt på efterfrågan först om flera kvartal, i värsta fall
              flera år. Det är inte heller en temporär åtgärd och alltså ingen
              offensiv stöt mot lågkonjunkturen. Att inrätta fonden är absolut
              inte en träffsäker åtgärd eftersom det inte råder kreditbrist
              i en lågkonjunktur, i vilken räntorna är låga, utan den skulle
              snarare gynna bankerna som kunde stjälpa över stora risker och
              tveksamma projekt på den nya fonden.
            </seg>
          </u>
          <u>
            <seg>
              Nej, det problem som fonden är tänkt att lösa till priset av
              5 miljarder kronor är ett typiskt finanskrisproblem, det vill
              säga grus i kreditgivningsmaskineriet, som vi talat om tidigare.
              Men det problemet måste lösas mycket snabbare man kan inte vänta
              med det genom att inrätta en fond och på ett träffsäkert sätt.
              Det gäller att fortsätta med den typ av åtgärder som Riksbanken,
              Riksgälden och regeringen vidtagit och som vi genom riksdagsbeslut
              varit överens om. Det är vägen att gå.
            </seg>
          </u>
          <u>
            <seg>
              Fru talman! Nej alltså till att sprätta i väg 5 miljarder kronor
              på en feltajmad, permanent och ofokuserad ny fond.
            </seg>
          </u>
          <u>
            <seg>
              Samma filter av 3 T-test av Svenskt Näringslivs åtgärder, publicerat
              på DN Debatt häromdagen, gallrar bort många av deras förslag.
              TCO säger sig planera finanspolitiska förslag. De och andra bör
              kontrollera både eventuellt mervärde över den budget som redan
              ligger, mervärde över den förda penningpolitiken och göra 3 T-testet.
            </seg>
          </u>
          <u>
            <seg>
              Avslutningsvis, fru talman, en luguber påminnelse: Vi måste tänka
              på att inte bränna allt krut nu, för vi vet inte i dag hur långvarig
              lågkonjunkturen kan komma att bli.
            </seg>
          </u>
          <note>
            Jag yrkar bifall till utskottets förslag.
          </note>
          <note type="speaker">
            Anf. 37 THOMAS ÖSTROS (s) replik:
          </note>
          <u>
            <seg>
              Fru talman! Låt mig tacka Carl B Hamilton för ett intressant
              föredrag. Man skulle kunna tro att regeringen gått igenom 3 V-testet
              vi gör ingenting, vi gör ingenting, vi gör ingenting. Det är resultatet
              av månader av en mycket tråkig utveckling i ekonomin.
            </seg>
          </u>
          <u>
            <seg>
              Som Carl B Hamilton säger är det i ett sådant läge viktigt att
              fundera över vilka möjligheter det finns när penningpolitiken
              har svårigheter att på kort sikt stimulera ekonomin. Vi kommer
              säkerligen att få se kraftiga räntesänkningar från Riksbanken,
              men det tar tid innan de slår igenom i ekonomin och verkligen
              stimulerar. Då blir kravet på finanspolitiken desto större.
            </seg>
          </u>
          <u>
            <seg>
              Vi kan inte sitta och vara nöjda med att Carl B Hamilton säger
              att jämviktsarbetslösheten minskar. Faktum är att den verkliga
              arbetslösheten kommer att öka. Ska vi ha en tvåårsperiod framför
              oss när majoriteten är stolt och nöjd över att en fiktiv jämviktsarbetslöshet
              minskar medan allt fler blir arbetslösa? Ekonomernas poäng med
              jämviktsarbetslöshet är att det är den arbetslöshet vi kan nå
              när högkonjunkturen har värkt igenom. Det är inte någon fiktiv
              arbetslöshet som vi aldrig når. Nu är riktningen uppåt på arbetslösheten.
              Jublet över fallande jämviktsarbetslöshet fastnar i halsen.
            </seg>
          </u>
          <u>
            <seg>
              Varför för ni då en åtstramande politik? När människor varslas
              och blir uppsagda riskerar de att få inte bara hälften i a-kassa
              och därmed en kraftig konsumtionsåtstramning utan också kraftigt
              höjda skatter och därmed ytterligare en konsumtionsåtstramning.
            </seg>
          </u>
          <u>
            <seg>
              Varför för ni en politik som för ut fler människor i socialbidrag?
              20 000 kommer att utförsäkras från sjukförsäkringen inom kort.
              Det blir sämre personlig ekonomi och ytterligare åtstramning.
            </seg>
          </u>
          <u>
            <seg>
              Var ligger den konjunkturpolitiska analysen när ni bedömer att
              150 000 fler kan bli arbetslösa och anser att de ska ha mindre
              att röra sig med, mindre pengar att konsumera, och därmed åtstramar
              konsumtionen? Vad är poängen med detta, Carl B Hamilton?
            </seg>
          </u>
          <note type="speaker">
            Anf. 38 CARL B HAMILTON (fp) replik:
          </note>
          <u>
            <seg>
              Fru talman! Det ligger någonting i det Thomas Östros säger. Jämviktsarbetslösheten
              är ingenting som man omedelbart tycker är lockande i det här konjunkturläget.
              Det fattar jag också. Men själva poängen är att vi kan driva en
              mer aktiv politik mot arbetslöshet och för sysselsättning med
              en låg jämviktsarbetslöshet än i den gamla situationen, som rådde
              under din tid som statsråd. Både finanspolitik och penningpolitik
              får mer kraft och större betydelse och kan användas med större
              träffsäkerhet i den här situationen. Därmed blir det en lägre
              budgetpolitisk kostnad.
            </seg>
          </u>
          <u>
            <seg>
              Jag förstår inte riktigt Thomas Östros när han säger att det
              här är en åtstramande politik. Vi har en budget som är underbalanserad
              med 1 procent av bnp. Det är om jag minns rätt den mest expansiva
              budgeten i Europeiska unionen. Vi kan göra detta bland annat därför
              att vi har ett utgångsläge med starka offentliga finanser. I andra
              länder skulle man säkert vilja ha en lika expansiv budget som
              i Sverige, men man kan inte, därför att man har ett sämre utgångsläge.
            </seg>
          </u>
          <u>
            <seg>
              Nu är det inte så att jag säger att detta är tillräckligt eller
              optimalt. Läget har försämrats snabbt under hösten. Det är mycket
              möjligt och sannolikt att man måste vidta nya åtgärder.
            </seg>
          </u>
          <u>
            <seg>
              Jag förstår inte detta med höjda skatter. Du får nog välja spår,
              Thomas Östros. Ditt anförande innehöll återkommande mycket stark
              kritik mot regeringens jobbskatteavdrag. Logiken är: Jaha, han
              är emot sänkta skatter för låg- och medelinkomsttagare. Då tänker
              han väl höja dem?
            </seg>
          </u>
          <u>
            <seg>
              Din politik är att höja skatterna. Om du tycker att det första
              är fel måste du väl försöka rätta till det genom att höja skatterna
              för låg- och medelinkomsttagare? Vi borde som ekonomer vara överens
              om att det är helt fel i ett konjunkturläge som det här, men vi
              är tydligen inte det.
            </seg>
          </u>
          <u>
            <seg>
              Du ler förnöjt. Jag väntar på din replik.
            </seg>
          </u>
          <note type="speaker">
            Anf. 39 THOMAS ÖSTROS (s) replik:
          </note>
          <u>
            <seg>
              Fru talman! Jag ler för att jag tycker att det är trivsamt att
              lyssna på Carl B Hamilton.
            </seg>
          </u>
          <u>
            <seg>
              Vi höjer inte skatterna nästa år. Vi föreslår oförändrade inkomstskatter
              för nästa år.
            </seg>
          </u>
          <u>
            <seg>
              Ni har inte påverkat jämviktsarbetslösheten än. De bedömningar
              som kommer handlar om det som hände under våren 2007 och de avtalsförhandlingar
              som skedde. Detta har inte er politik hunnit påverka det minsta.
              Det tar tid innan det värker igenom ekonomin. Dessutom är det,
              som Konjunkturinstitutet säger, extremt osäkra prognoser.
            </seg>
          </u>
          <u>
            <seg>
              Jämviktsarbetslösheten faller, men den verkliga arbetslösheten
              stiger. Det är det som är problemet. Varför gör ni då på så sätt
              att människor som går från sysselsättning till arbetslöshet får
              en a-kassa som är så dålig att man riskerar att halvera sin inkomst
              när man blir uppsagd från Volvo i Eskilstuna? Dessutom drämmer
              ni till med en skattehöjning. Jag kan göra ett handslag med Folkpartiet:
              Låt oss genomföra en skattereform tillsammans som återställer
              likartad beskattning mellan olika inkomster. Det är inga problem
              för mig. Det tycker jag att vi har gjort bra förr. Men det ni
              nu gör är att ni stramar åt för de 150 000 som nu går ut i arbetslöshet
              enligt regeringens prognoser. Halverad ersättning och höjd skatt
              om inte det stramar åt deras konsumtion förstår jag inte vilken
              teorivärld Carl B Hamilton lever efter.
            </seg>
          </u>
          <u>
            <seg>
              Stimulanspaketet är viktigt, men också stabiliteten på finansmarknaden
              är viktig. I våra diskussioner som vi hade inför den proposition
              som regeringen lade fram fick vi garantier om att man skulle se
              till att alla banker kom med. Det behövdes inte ett obligatoriskt
              program, för det var förankrat hos bankerna att alla skulle delta.
              Nu har en månad gått. Få banker är med. Räntorna är skyhöga. Bolåneräntetagarna
              dignar under väldigt tunga bördor. Småföretagarna pressas hårt.
              Är du beredd att föreslå att vi gör det här obligatoriskt? Vi
              kan inte ha en situation där bankerna inte går med. Då får vi
              inte ned räntorna.
            </seg>
          </u>
          <note type="speaker">
            Anf. 40 CARL B HAMILTON (fp) replik:
          </note>
          <u>
            <seg>
              Fru talman! Det senaste som Thomas Östros sade instämmer jag
              i, men jag överlåter till finansministern att ta den bollen, eftersom
              han ska ha överläggningar med bankerna under de kommande dagarna.
            </seg>
          </u>
          <u>
            <seg>
              Angående det här med att skatten skulle höjas för de arbetslösa
              vill jag påminna Thomas Östros om Göran Perssons tid vid makten.
              Hur många gånger stod han inte i kammaren och talade om kompensation
              för egenavgifter? Steg ett, steg två, steg tre. Vad var detta?
              Det var precis samma sak. Det var inte så att pensionärerna drog
              nytta av detta. Den bild av orättvisa som Thomas Östros målar
              upp fanns i så fall även på er tid. Men låt mig säga att det för
              oss är viktigt att det för människor som är arbetslösa verkligen
              ska löna sig att sträva efter att komma tillbaka till jobben så
              snart som möjligt.
            </seg>
          </u>
          <u>
            <seg>
              Jag vill understryka och instämma i det som Thomas Östros sade:
              Det är extremt osäkra prognoser. Därför blir det lite löjeväckande
              när Thomas Östros talar om att kommunerna behöver veta vilka villkoren
              är 2010. Vi kommer på den här sidan att ha mycket hög beredskap
              för att möta den fortsatta ekonomiska utvecklingen. Men att i
              dag stå och säga vilken situationen är eller inte är för kommuner
              eller andra år 2010 är löjeväckande. Det måste Thomas Östros veta
              som ekonom. Man kan inte i en sådan här situation tala om hur
              den ekonomiska situationen kommer att se ut år 2010.
            </seg>
          </u>
          <note type="speaker">
            Anf. 41 ULLA ANDERSSON (v) replik:
          </note>
          <u>
            <seg>
              Fru talman! Jag tänkte börja med att upplysa Carl B Hamilton
              om vad vi anser är ett problem i EU. I det nya Lissabonfördraget
              skrivs det in att inga restriktioner får göras på kapitalets fria
              rörlighet. Det är oroväckande, eftersom det är en av anledningarna
              till den finanskris vi har i dag. Dessutom är den fria rörligheten
              för kapital och tjänster överordnad social trygghet och arbetslöshetsbekämpning.
              Vi är för full sysselsättning.
            </seg>
          </u>
          <u>
            <seg>
              Dessutom anser jag att det är ett problem att EG-domstolen öppnar
              för lönedumpning i Sverige och alla andra EU-länder och ifrågasätter
              strejkrätten och våra kollektivavtal. Jag tycker inte att det
              är EG-domstolens sak över huvud taget, utan arbetsmarknadens parters.
              Jag menar att vi därför ska begära ett undantag i Lissabonfördraget
              för att garantera kollektivavtalen. Så länge vi är med i EU tänker
              vi göra vad vi kan för att förbättra EU.
            </seg>
          </u>
          <u>
            <seg>
              Men det jag egentligen begärde ordet för var Folkpartiets syn
              på socialförsäkringssystemen. Folkpartiet har under lång tid politiskt
              kämpat för goda socialförsäkringssystem. I Bankerydsöverenskommelsen
              vek Folkpartiet ned sig för att sedan i sin valplattform skriva
              in att om Bankerydsöverenskommelsen genomförs det vill säga att
              försämringar i sjukförsäkringen genomförs ska Folkpartiet verka
              för att det återställs så fort sjukförsäkringen går med överskott.
              Folkpartiet har nog inte kollat på sjukförsäkringens överskott
              under lång tid. Den gick med överskott med 11 miljarder år 2007,
              och prognosen från Försäkringskassan är 8 miljarder år 2008 och
              ungefär 10 miljarder år 2009 i överskott.
            </seg>
          </u>
          <u>
            <seg>
              Carl B Hamilton! Vad har hänt med Folkpartiets syn på socialförsäkringssystemen?
              Kan en folkpartist fortfarande gå förbi en spegel och titta sig
              själv i den? Ni har genomfört försämringar för sjuka i landet,
              försämringar i deras ekonomi som är väldigt påtagliga och påverkar
              deras hälsa.
            </seg>
          </u>
          <note type="speaker">
            Anf. 42 CARL B HAMILTON (fp) replik:
          </note>
          <u>
            <seg>
              Fru talman! Här öppnas upp en djup klyfta mellan de tre oppositionspartier
              som ska samarbeta i synen på hur man ska arbeta inom Europeiska
              unionen.
            </seg>
          </u>
          <u>
            <seg>
              Här har vi Ulla Andersson som gör ett frontalangrepp på Lissabonfördraget
              som Socialdemokraterna stöder i denna kammare och förhoppningsvis
              även vid voteringen i morgon. Hur ska ni kunna regera ihop? Det
              blir för mig fullständigt obegripligt. Den ena delen av den tänkta
              regeringskoalitionen är för Europasamarbete, den inre marknaden
              och fri rörlighet för bland annat kapital men också för arbete,
              varor och tjänster, medan ni i Vänsterpartiet motarbetar detta.
              Ni vill inte ha euron. Ni vill inte ha en självständig riksbank
              inom den europeiska unionen. Er faktiska politik innebär att ni,
              om ni skulle styra Sverige ensamma, måste lämna Europeiska unionen.
              Ni skulle hamna i, jag vill inte nämna det vid namn, men det börjar
              på h. Där skulle ni hamna ekonomiskt och politiskt.
            </seg>
          </u>
          <u>
            <seg>
              Jag vill understryka att för mig och Folkpartiet är det otroligt
              viktigt, inte bara i inrikespolitiken, att man har ett trovärdigt
              ekonomisk-politiskt ramverk. Det gäller också utrikespolitiken.
              Vilken utrikespolitik och europeisk politik skulle er koalition
              kunna driva? Det är obegripligt i dag, eftersom ni stretar åt
              helt olika håll.
            </seg>
          </u>
          <u>
            <seg>
              Vi har och har haft väldigt mycket gemensamt med Socialdemokraterna
              i EU-nämnden på senare år, både under den här mandatperioden och
              tidigare mandatperioder. Det har alltid i EU-nämnden varit två
              partier som har anmält avvikande mening, och det är Vänsterpartiet
              och Miljöpartiet.
            </seg>
          </u>
          <u>
            <seg>
              Gränsen går inte mellan blocken när det gäller Europapolitiken.
              Den går inom vänsterblocket.
            </seg>
          </u>
          <note type="speaker">
            Anf. 43 ULLA ANDERSSON (v) replik:
          </note>
          <u>
            <seg>
              Fru talman! Jag är glad att svenska folket röstade nej till euron.
              Jag tänker respektera folkomröstningskravet på just den sidan,
              även om Carl B Hamilton inte respekterar det resultatet.
            </seg>
          </u>
          <u>
            <seg>
              Jag tycker dessutom att det är lämpligt i en demokrati att ha
              en folkomröstning eller att åtminstone ett valresultat ska få
              påverka en stor grundlagsförändring som Lissabonfördraget faktiskt
              är. Jag tycker att folket ska få säga vad de tycker om det innan
              kammaren fattar beslut i frågan. Jag är för att folket ska få
              säga sitt.
            </seg>
          </u>
          <u>
            <seg>
              Jag tror att vi är överens om att vi alla här i kammaren är för
              internationellt samarbete. Det är inte det frågan handlar om.
              Frågan är om var beslut ska fattas.
            </seg>
          </u>
          <u>
            <seg>
              Carl B Hamilton hoppade över den känsliga frågan om sjukförsäkringen.
              Hur är det i Folkpartiet nu för tiden, Carl B Hamilton? Hur kan
              det komma sig att ni tycker att sjuka människor ska få sänkt ersättning?
              Hur kan det komma sig att ni tycker att det är rätt att 30 000
              personer ska slängas ut från sjukförsäkringen den 1 januari nästa
              år? Hur kan det komma sig? Vad har hänt i Folkpartiet som har
              stått på barrikaderna för en stark socialförsäkring?
            </seg>
          </u>
          <u>
            <seg>
              Ni har svikit era vallöften om att återställa sjukförsäkringen
              så fort den gick med överskott. Den gick inte ens med underskott
              under valrörelsen, men om vi låtsas det har den åtminstone gått
              med överskott i två år nu. Men det finns fortfarande inga förslag
              om att förstärka sjukförsäkringen.
            </seg>
          </u>
          <u>
            <seg>
              Ni har alltså svikit i socialförsäkringsfrågan, och ni har svikit
              i den feministiska kampen. Det är framför allt kvinnor som är
              sjukskrivna. Det är framför allt kvinnor ni straffar ekonomiskt.
              Ni gynnar män med skattesänkningar, och ni är för ett vårdnadsbidrag.
            </seg>
          </u>
          <u>
            <seg>
              Detta är två stora svek från Folkpartiet från två år: först sjukförsäkringen,
              sedan kvinnors rättigheter och möjligheter till ett gott liv.
              Men Carl B Hamilton kanske inte tycker att det är något bekymmer.
              Han går hellre till angrepp mot oppositionspartierna och hukar
              i frågan.
            </seg>
          </u>
          <note type="speaker">
            Anf. 44 CARL B HAMILTON (fp) replik:
          </note>
          <u>
            <seg>
              Fru talman! När man lyssnar på Ulla Andersson får man ett intryck
              av att om hon sitter i en koalition kommer den att styras av Vänsterpartiets
              politik. Jag tror att jag måste göra Ulla Andersson besviken på
              den punkten, för jag tror att Socialdemokraterna skulle rätta
              till det en del.
            </seg>
          </u>
          <u>
            <seg>
              Samma mekanism finns naturligtvis inom den koalition jag deltar
              i. Vi får inte igenom alla våra ståndpunkter i varje ögonblick,
              men vi har accepterat den utformning av sjukförsäkringen och de
              nivåer som nu finns. Vi anser på det hela taget att det ändå är
              otroligt mycket bättre nu när alliansen styr Sverige än det skulle
              vara om någon annan styrde. Det har väldigt många fördelar, och
              det har även fördelar för de sjuka och för kommuner och landsting
              som sysslar med vård.
            </seg>
          </u>
          <u>
            <seg>
              Den ekonomiska politik som vi är med och utformar innebär att
              fler människor har kommit i arbete. Det i sin tur är inte bara
              bra för dem har kommit i arbete det är självklart utan det är
              också väldigt bra för svensk ekonomi som är basen för att man
              ska kunna ha en hög nivå på välfärden. Man ska ha råd med både
              sjukvård och socialförsäkringssystem.
            </seg>
          </u>
          <u>
            <seg>
              Den själva ekonomiska basen måste alltså bli så stark som möjligt,
              och det blir den om så många människor som möjligt som arbetar
              och har produktiva arbetsuppgifter. Men med den politik som Ulla
              Andersson förespråkade tidigare i sitt anförande uppfylls inte
              detta villkor, och det är därför jag helt underkänner Vänsterpartiets
              förmåga att driva en politik som leder till höga ersättningar
              och en väl utbyggd sjukvård.
            </seg>
          </u>
          <note type="speaker">
            Anf. 45 Finansminister ANDERS BORG (m):
          </note>
          <u>
            <seg>
              Fru talman! Tunga moln drog in över världsekonomin under sommaren.
              Under hösten har stormen utvecklats till en av de värsta kriserna
              i det internationella finansiella systemet som vi har upplevt
              sedan depressionen.
            </seg>
          </u>
          <u>
            <seg>
              Konsekvenserna för världsekonomin är betydande. USA, Japan och
              Europa kommer alla att ha en negativ tillväxt 2009, och återhämtningen
              2010 blir långsam. Tillväxten i världshandeln riskerar att bli
              den lägsta på tre decennier. Det kommer att påverka Sverige. Våra
              förutsättningar för export försämras mycket kraftigt.
            </seg>
          </u>
          <u>
            <seg>
              Det kommer att ta tid att återställa det finansiella systemet
              och en fungerande kreditgivning. Höga räntekostnader från bankerna
              kommer att ligga kvar och strypa aktiviteten i svensk ekonomi.
            </seg>
          </u>
          <u>
            <seg>
              Att tillväxten dämpas påverkar också arbetsmarknaden. Varslen
              och färre nyanmälda lediga platser signalerar att det har mörknat
              påtagligt. Arbetslöshet ökar och sysselsättningen försämras under
              2009 och 2010.
            </seg>
          </u>
          <u>
            <seg>
              Fru talman! Vi kan inte isolera Sverige från världen. Sverige
              är ett av världens mest utrikeshandelsberoende länder, och vårt
              banksystem tillhör de mest integrerade och globaliserade i världen.
            </seg>
          </u>
          <u>
            <seg>
              Vad vi kan göra är att vidta åtgärder för att dämpa nedgången.
              Vi har lagt fram en budget som innehåller ett jobbprogram, framtidsinvesteringar
              och välfärdssatsningar på över 30 miljarder kronor. Sverige har
              tillsammans med de andra nordiska länderna lagt fram det kanske
              mest expansiva finanspolitiska programmet i Europa för 2009.
            </seg>
          </u>
          <u>
            <seg>
              Sverige står bättre rustat att möta nedgången än många andra
              länder. Det beror på att vi har starka offentliga finanser, och
              det beror på att vi i budgetpropositionen lade om den ekonomiska
              politiken för att möta nedgången.
            </seg>
          </u>
          <u>
            <seg>
              Budgetpropositionen ökar hushållens köpkraft. Budgetpropositionen
              ökar resurserna till investeringar i vägar och järnvägar. Budgetpropositionen
              ökar resurserna i kommuner och landsting. Budgetpropositionen
              motverkar nedgången.
            </seg>
          </u>
          <u>
            <seg>
              Redan innan riksdagen har fattat beslut om budgetpropositionen
              har vi lagt fram omfattande åtgärder för att komplettera och säkra
              att vi har finansiell stabilitet i Sverige. Sedan september har
              vi presenterat tre kompletteringspropositioner: ett omfattande
              program för finansiell stabilitet, en kompletteringsproposition
              för att säkra resurser för exportfinansiering i Almi och SEK och
              en proposition om en insättningsgaranti. Vi har varit ett av de
              första tre fyra länderna i Europa som har fått ett garantisystem
              på plats.
            </seg>
          </u>
          <u>
            <seg>
              Genom att riksdagen fattar beslut om budgeten skapar vi en säkerhet
              för hushåll, företag och myndigheter om att den ekonomiska politiken
              ligger fast och är hållbar. Att regeringen samtidigt prövar och
              förbereder ytterligare åtgärder för att säkra stabiliteten i svensk
              ekonomi är naturligt.
            </seg>
          </u>
          <u>
            <seg>
              Fru talman! Budgetpropositionen har ett starkt fokus på fler
              i arbete. Jobbavdraget stärks med 15 miljarder kronor den 1 januari
              2009. Det betyder att för en sjuksköterska sänks skatten nu med
              närmare 1 500 kronor i månaden. Drivkrafterna att arbeta stärks,
              och hushållen får mer över i plånboken. Vår långsiktiga produktionsförmåga
              stärks, och vi dämpar nedgången.
            </seg>
          </u>
          <u>
            <seg>
              Vi har gjort omfattande och viktiga åtgärder för att återupprätta
              arbetslöshetsförsäkringen som omställningsförsäkring. Nu har vi
              också lagt fram förslag om att sänka avgiften. Då blir det fler
              medlemmar, och då ökar gradvis tryggheten. Vi möter dämpningen
              med sänkta arbetsgivaravgifter. Då blir det färre uppsägningar,
              och fler får behålla jobbet.
            </seg>
          </u>
          <u>
            <seg>
              Budgetpropositionen innehåller ett brett program för att förstärka
              näringslivets konkurrenskraft. Det handlar om sänkt bolagsskatt
              och förändrade 3:12-regler. Vi får nya regler för F-skattsedel
              vid årsskiftet. Det blir lättare, mer attraktivt och mer lönsamt
              att starta och driva företag i Sverige.
            </seg>
          </u>
          <u>
            <seg>
              Vi vill också förbättra förutsättningar för jobb och trygghet.
              Vi satsar då på utbildning. Det handlar om yrkeshögskolan, lärlingssystem
              och yrkesvux. Det blir mer kunskaper som gör att människor står
              trygga på arbetsmarknaden.
            </seg>
          </u>
          <u>
            <seg>
              Budgetpropositionen innehåller ett brett paket av framtidsinvesteringar.
              Det handlar om forskningsinvesteringar och infrastruktursatsningar.
              Vi möter en nedgång med ett viktigt framtidspaket.
            </seg>
          </u>
          <u>
            <seg>
              Det handlar om Göteborgs hamn, E 22:an i Skåne, E 18 och Södertörnsleden
              i Stockholm och Haparandabanan i norr. Vi möter sämre tider med
              investeringar för framtiden. Vi bygger Sverige starkt. Vi bygger
              hela Sverige starkt.
            </seg>
          </u>
          <u>
            <seg>
              Budgetpropositionen innehåller också en bred satsning på trygghet
              och välfärd. Vi sänker skatten för pensionärer. Vi satsar på välfärd,
              sjukvård, psykiatri och förskolan. De satsningarna på välfärd
              ger också mer resurser för kommuner och landsting. Det bidrar
              till att dämpa nedgången.
            </seg>
          </u>
          <u>
            <seg>
              I takt med att de ekonomiska utsikterna blivit dystrare är det
              viktigt att vi har god beredskap att vidta åtgärder. Våra utgångspunkter
              är väldigt tydliga.
            </seg>
          </u>
          <u>
            <seg>
              Den första utgångspunkten är att vi ska fortsätta att föra en
              ansvarsfull ekonomisk politik. Även om vi får en svagare tillväxt
              är det viktigt att vi undviker varaktiga och betydande underskott
              i de offentliga finanserna. Låt oss aldrig glömma att de offentliga
              finanserna i Sverige vid upprepade tillfällen har försvagats.
            </seg>
          </u>
          <u>
            <seg>
              I andra länder betyder en konjunkturnedgång att man talar om
              nedskärningar och skattehöjningar. Vi har säkerhetsmarginaler
              så att det inte blir några nedskärningar även om konjunkturen
              blir riktigt svag. De säkerhetsmarginalerna ska vi vårda. Välfärden
              ska vara trygg därför att vi har en god offentlig ekonomi.
            </seg>
          </u>
          <u>
            <seg>
              Vi har konstaterat i finansplanen att det föreligger reformutrymme
              för de kommande åren. En svagare utveckling ökar behovet av åtgärder
              för att stärka efterfrågan och produktionsförmågan. Samtidigt
              förutsätter en ansvarsfull ekonomisk politik att regeringen inte
              aktivt vidtar så omfattande åtgärder att underskotten blir varaktiga
              och betydande.
            </seg>
          </u>
          <u>
            <seg>
              Vår andra utgångspunkt är att vi ska göra vad som krävs för att
              stärka och återställa den finansiella stabiliteten. Regeringen
              har sett till att Sverige som ett av de första EU-länderna tillsammans
              med de andra EU-länderna och med stöd av oppositionen, och det
              vill jag särskilt tacka för fått på plats ett garantisystem som
              syftar till att säkra bankernas inlåning. Sverige har i det här
              läget inte råd med banker som sätter sin egen lönsamhet framför
              allmänintresset och som verkar mer intresserade av bonusar för
              sina chefer än att låna ut pengar till hushåll och företag.
            </seg>
          </u>
          <u>
            <seg>
              Vår tredje utgångspunkt är att vi ska agera långsiktigt. Den
              ekonomiska politikens mål är att återupprätta full sysselsättning
              och öka produktionsförmågan. De åtgärder vi gör för att dämpa
              nedgången på kort sikt ska också skapa förutsättningar för produktion
              och jobb i Sverige på lång sikt.
            </seg>
          </u>
          <u>
            <seg>
              Mot alliansregeringen står en splittrad vänsteropposition. Vi
              kan konstatera att det inte blev någon gemensam budgetmotion.
              Det finns inget gemensamt budgetalternativ. De frågor vi ställde
              i budgetdebatten om vi skulle få se en gemensam motion med gemensamma
              tabeller och gemensamma åtgärder har vi svaret på. Det blev ingenting.
              I en tid när kravet på ansvarstagande blir starkare får vi splittring
              och oenighet i vänsterblocket.
            </seg>
          </u>
          <u>
            <seg>
              Det finns dock på en punkt en mycket stark enighet. Det gäller
              att vänsterpartierna vill genomföra en skattechock. Socialdemokraterna
              riktar sin skattechock mot löntagarna. Ibland får man intrycket
              att den grundläggande idén är att det ska löna sig mindre att
              arbeta och att målsättningen för den socialdemokratiska politiken
              är att underminera arbetslinjen.
            </seg>
          </u>
          <u>
            <seg>
              Man vill att det ska löna sig sämre att gå från deltid till heltid.
              Man vill straffbeskatta dem som gör extra insatser och tar extra
              ansvar genom att trycka upp marginalskatten till 50 procent för
              180 000 tjänstemän, trots att de arbetar i vanliga yrken med vanliga
              löner.
            </seg>
          </u>
          <u>
            <seg>
              Socialdemokraterna är ett konsekvent parti när det gäller prioriteringarna.
              De skatter det höjer använder det i allt väsentligt för att förstärka
              olika bidragssystem som gör det mindre lönsamt att arbeta. Man
              skulle kunna tro att det handlar om kommunerna och att det var
              pensionärerna, vården och skolan som var det viktiga. Men så är
              det inte. De stora satsningarna i Socialdemokraternas partimotion
              ligger på breda utgiftsprogram för att göra det mindre lönsamt
              att arbeta.
            </seg>
          </u>
          <u>
            <seg>
              Även Miljöpartiet är ambitiöst i arbetet med att skapa förutsättningar
              för en skattechock. Vi delar naturligtvis alla målet att vi ska
              stoppa den globala uppvärmningen. Vi ska göra mer själva och tillsammans
              med andra. Men samtidigt i ett läge där bilindustrin och fordonsindustrin
              har stora bekymmer är det inte utan att man känner oro.
            </seg>
          </u>
          <u>
            <seg>
              Miljöpartiet vill höja skatten på bensin och diesel med 2 kronor.
              Det ger en skattehöjning på strax under 20 miljarder. Det sker
              i ett läge där vi borde sänka skatterna för hushåll och lägre
              bensinpriser gör att det blir lite mer kvar i plånboken så att
              vi motverkar nedgången. En chockhöjning av bensinpriserna lägger
              grunden för en hemmagjord bensin- och oljekris.
            </seg>
          </u>
          <u>
            <seg>
              Miljöpartiet vill också införa en kilometerskatt på 2 kronor.
              För en långtradare på fjärrtransport betyder det en ökad årskostnad
              på 300 000 kronor. Det handlar om 300 000 kronor i en bransch
              med en bristande lönsamhet. Det är väldigt mycket pengar som skulle
              kosta väldigt många jobb. Det gäller för Södertälje och Scania
              och för Tuve och Göteborg och Volvo.
            </seg>
          </u>
          <u>
            <seg>
              Nöjer sig Miljöpartiet då med detta? Icke. Bilindustrin har bekymmer.
              Vi vet alla som läser tidningarna att både Volvo och Saab har
              stora problem. Miljöpartiet föreslår då att bilförmånerna ska
              förändras. Det betyder att skatten ska höjas till 120 procent
              av drivmedelskostnaderna. Det är en konfiskatorisk beskattning
              som skulle ha förödande effekter för svensk bilindustri och för
              Trollhättan och Göteborg. Skulle man sedan lägga till en snabbavveckling
              av kärnkraften med en kraftig höjning av kärnkraftsskatten är
              det naturligtvis så att Miljöpartiets politik skulle ha förödande
              konsekvenser för svensk basindustri.
            </seg>
          </u>
          <u>
            <seg>
              Vi har nu en ekonomisk kris. Den riskerar att leda till arbetslöshet.
              Vi ska motverka det. Miljöpartiets politik skulle med fullständig
              säkerhet leda till att vi slog ut jobb i fordonsindustrin och
              transportsektorn, och jobb i basindustrin skulle försvinna från
              Sverige. Det priset är uppenbarligen Socialdemokraterna beredda
              att betala för ett samarbete. Det är kanske så att makten går
              före arbetslösheten. Det kanske är så att makten går före sysselsättningen.
              Det kanske är så att makten går före allt i den socialdemokratiska
              kalkylen.
            </seg>
          </u>
          <u>
            <seg>
              Vänsterpartierna klarar inte av att presentera en samlad och
              ansvarsfull ekonomisk politik. Socialdemokraterna har det historiska
              ansvarstagandet för statsfinanserna. Det har jag påpekat många
              gånger. Allra tydligast var det under budgetsaneringen. Det var
              nödvändigt för Sverige, och det var bra för Sverige. Det har vi
              fortfarande stor nytta av.
            </seg>
          </u>
          <u>
            <seg>
              En hörnsten i det arbetet var utgiftstaken. Jag är förvånad och
              bekymrad över att Socialdemokraterna nu börjar underminera budgetordningen
              och utgiftstaken genom att föreslå 35 miljarder i höjda utgiftstak.
              Varför är det så viktigt? Varför har det spelat en så stor roll
              för trovärdigheten i vår ekonomiska politik? Jo, därför att de
              aldrig har höjts. De har aldrig överskridits. År efter år har
              man ansträngt sig för att hålla ordning på budgettaken. Åsbrink
              har sänkt dem. Vi har sänkt dem. De har aldrig överskridits och
              aldrig höjts. Socialdemokraterna föreslår nu detta.
            </seg>
          </u>
          <u>
            <seg>
              Lars Ohly har beskrivit den politiska förskjutningen hos Socialdemokraterna
              väl. I tv-debatten med alla partiledarna fick han frågan om Vänstern
              kan acceptera att hålla sig under utgiftstaken. Han svarade: Men
              det gör ju inte Socialdemokraterna själva. De lägger ju fram en
              budgetmotion där de höjer utgiftstaken.
            </seg>
          </u>
          <u>
            <seg>
              Det är svårt att värja sig från intrycket att Socialdemokraterna
              och Vänsterpartiet i dag har samma syn på utgiftstaken. Här har
              vi en ny och viktig skiljelinje i svensk politik. Mot borgerligt
              ansvarstagande står socialdemokratiskt lättsinne. Vi vill ha god
              ordning på de offentliga finanserna. Det är vår lilla skyddsmur
              mot de svallvågor vi ser i världsekonomin slå in mot Sverige,
              mot det svenska samhället och mot tryggheten. De skyddsmurarna
              börjar Socialdemokraterna darra runt. Det är jag djupt bekymrad
              över.
            </seg>
          </u>
          <u>
            <seg>
              Vi befinner oss i ett allvarligt läge. Jag vill varna för det
              lättsinne vi nu ser utvecklas, inte minst från Socialdemokraterna.
              Man vill avveckla vår arbetslinje. Det är, som jag har konstaterat,
              en kärna. Ett försämrat jobbavdrag kostar tiotusentals jobb. Man
              vill ändra a-kassan, det vill säga försämra den så att lönebildningen
              återigen fungerar sämre. Tiotusentals jobb försvinner. Man vill
              avskaffa hushållsavdraget. Tusentals jobb försvinner. Man vill
              höja arbetsgivaravgifterna, särskilt för ungdomar. Det är en åtgärd
              som KI framhåller som särskilt viktig när man bedömer lönebildningen.
            </seg>
          </u>
          <u>
            <seg>
              Den samlade effekten är 60 000 färre personer i sysselsättning.
              Då försvagas de offentliga finanserna kraftigt.
            </seg>
          </u>
          <u>
            <seg>
              Nu lägger man fram ett brett stimulanspaket. Jag vill varna för
              den typ av stimulanspaket som har mycket små effekter på sysselsättningen
              men stora effekter på de offentliga finanserna. Det kanske handlar
              om 7 0008 000 jobb när man tittar på de kortsiktiga effekterna
              av Socialdemokraternas politik. Det är kanske 2 0003 000 om vi
              tittar långsiktigt. Men man spelar bort budgetmarginalerna. Man
              försätter sig i sitsen att nästa diskussion blir nedskärningar
              eller att utgiftstaken spräcks ett lättsinne från vänsterpartiernas
              sida.
            </seg>
          </u>
          <u>
            <seg>
              Människor ska inte behöva oroa sig för nedskärningar. De ska
              inte behöva oroa sig för att trygghetssystemen undermineras av
              underskott. Här står Vänsterns lättsinne mot alliansens ansvarstagande.
            </seg>
          </u>
          <u>
            <seg>
              Vi har regerat landet i två år. Vi har lagt fram en politik som
              rustar Sverige för framtiden. Steg för steg går vi tillbaka till
              full sysselsättning. Vi motverkar nedgången, och vi genomför välfärdsreformer.
              Pensionärerna har fått sänkt skatt. Vården har fått ökade resurser.
              Kvaliteten i psykiatrin förbättras. Kommunerna får mer pengar.
              Det här är viktiga satsningar för att säkra ett samhälle där alla
              medborgare har goda förutsättningar för ett anständigt liv.
            </seg>
          </u>
          <note type="speaker">
            Anf. 46 ULLA ANDERSSON (v) replik:
          </note>
          <u>
            <seg>
              Fru talman! Det var mycket billig politisk retorik. Jag tänkte
              försöka hålla mig undan från det. Jag tänkte faktiskt börja med
              att säga att jag tycker att regeringen har skött bankkrisen bra.
              Jag tycker att även Riksbanken och Riksgälden har gjort ett gott
              arbete tillsammans med Finansinspektionen. Sedan finns det delar
              i det hela som man kan diskutera, men det kan vi göra vid ett
              annat tillfälle.
            </seg>
          </u>
          <u>
            <seg>
              Jag tänkte hålla mig till det som faktiskt sker i ekonomin i
              dag, framför allt de människor som riskerar att förlora sina jobb
              eller inte ens har kommit in under högkonjunkturen. Ungefär en
              halv miljon svenskar står i dag utan a-kassa med anledning av
              regeringens politik. Vi ser att varsel läggs i bilindustrin, byggsektorn,
              verkstadsindustrin, kommuner och landsting.
            </seg>
          </u>
          <u>
            <seg>
              Innan varslen faller ut har först och främst de som har korta
              jobb drabbats och de som tidigare inte ens kom in. De kommer nu
              allt längre bak i kön. Låt mig ta några exempel från landet.
            </seg>
          </u>
          <u>
            <seg>
              I Gävleborg finns landets högsta arbetslöshet. Där har 100 från
              Norrsundets Bruk ännu inte fått jobb, och de kommer att straffas
              med sänkt a-kassa. Arvika har drabbats av 1 1001 200 varsel. 1020
              procent av dem har ingen a-kassa, och kommunen har av den anledningen
              en 30-procentig ökning av socialbidragskostnaderna under detta
              år. Kommunen efterfrågar regeringens stöd men har inte fått svar.
            </seg>
          </u>
          <u>
            <seg>
              20 procent av Metalls medlemmar i Värmland har drabbats av varsel.
              I Köping har ungefär 1 000 drabbats av varsel. Kommun efter kommun
              och person efter person efterfrågar åtgärder från regeringen.
            </seg>
          </u>
          <u>
            <seg>
              Vi ser inköpsstopp, vikariestopp och varsel i hälften av landstingen.
              Vi har 100 000 fler arbetslösa enligt prognoserna. Vi har 30 000
              sjukskrivna som kommer att slängas ut från sjukförsäkringen. 160
              000 är redan arbetslösa. De ska dela på 15 000 platser i arbetsmarknadspolitiska
              åtgärder. Är det regeringens politik för att möta detta? Ger det
              människor en ökad trygghet?
            </seg>
          </u>
          <note type="speaker">
            Anf. 47 Finansminister ANDERS BORG (m) replik:
          </note>
          <u>
            <seg>
              Fru talman! Jag vill tacka Ulla Andersson för stödet i arbetet
              med att hantera den finansiella krisen. Möjligtvis kan man skämta
              lite och säga att vi anklagas för att vara passiva av Vänsterpartiet
              när vi har förstatligat två banker på två månader. Det borde väl
              ändå i praktiken vara ett genomförande av Vänsterpartiets politik,
              som Ulla Andersson välkomnar.
            </seg>
          </u>
          <u>
            <seg>
              Här har vi de stora skillnaderna i jobbpolitiken. Vi står för
              en politik som höjer andelen långsiktig sysselsättning. Om man
              tittar på KI:s genomgångar av lönebildningen framgår det att vi
              har lagt fram åtgärder som Konjunkturinstitutet framhåller bidrar
              till att jämviktsarbetslösheten är lägre. Varför är det viktigt?
              Jo, om jämviktsarbetslösheten är ½ procent lägre är tillväxten
              kanske 1-2 procent högre och inflationen kanske ½ procent lägre.
              Då blir utrymmet för en mer expansiv politik betydande. Det är
              viktiga framsteg. Vi såg inte några sådana under de socialdemokratiska
              åren och vänsteråren. Då låg arbetslösheten och jämviktsarbetslösheten
              mellan 6 och 7 procent och halkade runt.
            </seg>
          </u>
          <u>
            <seg>
              Nu har vi gjort framsteg, och det betyder mycket för att vi ska
              möta en lågkonjunktur med åtgärder som inte underminerar de offentliga
              finanserna och att vi ska se lägre räntor utan att det leder till
              inflation. Det är en riktig och viktig jobbpolitik. Sedan kan
              den behöva kompletteras med aktiveringsåtgärder med insatser som
              gör att människor inte fastnar i passivitet.
            </seg>
          </u>
          <u>
            <seg>
              Vi tror att arbetsmarknadspolitik är en bra och viktig komponent
              i en aktiv politik när det är lågkonjunktur. Vi tror inte, som
              vänsterpartierna, att den alltid är svaret. Det här är den märkliga
              ordning vi har att vänsterpartierna alltid ska vidta fler arbetsmarknadspolitiska
              åtgärder och alltid föreslå åtgärder som leder till högre arbetslöshet,
              större orättvisa, undergräver välfärden, ökar människors otrygghet
              och försämrar vårt välstånd. Det är den genomgående linjen i den
              politik ni står för.
            </seg>
          </u>
          <u>
            <seg>
              IFAU säger att vi har sänkt jämviktsarbetslösheten med 12 procent.
              Vad skulle vänsterpartierna erbjuda människor annat än otrygghet,
              otrygghet och otrygghet?
            </seg>
          </u>
          <note type="speaker">
            Anf. 48 ULLA ANDERSSON (v) replik:
          </note>
          <u>
            <seg>
              Fru talman! Jag ser gärna ett ökat statligt ägande inom banksektorn.
              Jag tror att det skulle skapa en stabilitet och ökad konkurrens
              som vore bra för samhället. Däremot tycker jag inte att det är
              så bra att det ska gå till på det här sättet. Det är rent ut sagt
              dåligt. Det är kanske därför finansministern klär sig i lite rött
              i dag eftersom han tycker att han har bidragit till ett ökat statligt
              ägande.
            </seg>
          </u>
          <u>
            <seg>
              Jag tänker återgå till frågan om arbetslöshet. 390 000 personer
              ska dela på 15 000 platser i arbetsmarknadspolitiska åtgärder.
              Arbetsförmedlingen har inte fått extra resurser utan har till
              och med haft anställningsstopp. När Arbetsförmedlingens generaldirektör
              besökte finansutskottet efterfrågade hon ökade anslag.
            </seg>
          </u>
          <u>
            <seg>
              Vi vet att det ligger en besparing på landets olika komvux, att
              regeringen inte ens har återlagt sina tidigare besparingar. Vi
              vet att regeringens prognoser pekar på en arbetslöshet på upp
              till 9 procent. En halv miljon står redan utan a-kassa.
            </seg>
          </u>
          <u>
            <seg>
              Ni har dessutom försämrat a-kassan så att en Volvoarbetare i
              dag får enbart 55 procent av sin tidigare inkomst. Det i sig,
              förutom att det drabbar den enskilde, påverkar också konjunkturen.
              Det blir minskad efterfrågan i samhället. Den stabilisator som
              a-kassan tidigare har varit är nu kraftigt undergrävd.
            </seg>
          </u>
          <u>
            <seg>
              Att ni inte ger pengar till kommuner och landsting är också ett
              sätt att förvärra lågkonjunkturen eftersom ni tvingar kommuner
              och landsting att gå ut med varsel. Hälften av landstingen planerar
              varsel, en del har redan gått. Vi ser det på Akademiska, Sahlgrenska,
              i Gävle och så vidare. Det här är en politik som regeringen bedriver
              som faktiskt förvärrar och fördjupar lågkonjunkturen. Jag tycker
              att det är ansvarslöst av regeringen att inte svara på de rop
              på stöd som kommer från kommuner, fack och företag om att vidta
              åtgärder.
            </seg>
          </u>
          <note type="speaker">
            Anf. 49 Finansminister ANDERS BORG (m) replik:
          </note>
          <u>
            <seg>
              Fru talman! En sak kan Ulla Andersson och jag vara överens om,
              nämligen att finansiella kriser är ett otyg. De finansiella marknaderna
              är bra för samhället, gör stor nytta och bidrar till att krediter
              hamnar på rätt ställen. Men det är också alldeles uppenbart att
              finansiella kriser är något som verkar inbyggt i det nya globaliserade
              finansiella systemet. Det är naturligtvis djupt störande och djupt
              stötande att enskilda människors girighet och vinstkrav leder
              till att vi får kriser vart och vartannat år i världen. Det måste
              vi komma till rätta med.
            </seg>
          </u>
          <u>
            <seg>
              Sedan var det frågan om arbetsmarknadspolitiken. Det är alldeles
              självklart att vi ska lyssna på generaldirektören för Arbetsförmedlingen.
              Vi ska höra vilka åtgärder som behövs, om det är aktivering eller
              coacher. Det är sådant jag hörde henne nämna häromdagen.
            </seg>
          </u>
          <u>
            <seg>
              Men den grundläggande skiljelinjen står där. Vänsterpartierna
              står för en politik som leder till långsiktigt högre arbetslöshet
              och långsiktigt lägre sysselsättning. Det är därför man inte klarar
              av välfärden. Vi kan satsa på välfärden därför att vi har skapat
              förutsättningar för fler människor i arbete. Det var därför revorna
              i välfärden var så tydliga när ni styrde.
            </seg>
          </u>
          <u>
            <seg>
              Det var därför man inte klarade tryggheten. Trygghet är att ha
              ett arbete. Trygghet bygger på att man kan försörja sig själv.
            </seg>
          </u>
          <u>
            <seg>
              Det var därför man inte klarade rättvisan. Inkomstskillnaderna,
              förmögenhetsskillnaderna och löneskillnaderna allt det som försämrades
              under de vänsterpartistiska åren berodde på att man inte klarade
              arbetslösheten och sysselsättningen. Och nu vill man gå tillbaka
              till denna politik för utanförskap och massarbetslöshet.
            </seg>
          </u>
          <u>
            <seg>
              Vi vill naturligtvis satsa på kommunerna. Förskollärarna kommer
              att märka att vi är beredda att göra permanenta och viktiga satsningar
              och har gjort det. Sjukvården vill vi tillföra resurser till,
              liksom psykiatrin. Det är viktiga offentliga verksamheter, och
              lärare, sjuksköterskor och läkare ska känna att den här regeringen
              stöttar dem i deras arbete. Men det är självklart att det ska
              ske i god ordning, och vi har i budgeten också lagt fast breda
              sådana satsningar.
            </seg>
          </u>
          <note type="speaker">
            Anf. 50 THOMAS ÖSTROS (s) replik:
          </note>
          <u>
            <seg>
              Fru talman! Det är en god illustration av regeringens dilemma
              vi får här. Steg för steg går vi mot full sysselsättning, och
              jämviktsarbetslösheten faller, säger Anders Borg och känner sig
              glad.
            </seg>
          </u>
          <u>
            <seg>
              Men arbetslösheten stiger, och vi går, tvärtemot full sysselsättning,
              mot ökad arbetslöshet. Jag tvivlar på att de som får varslen känner
              sig trygga med att Borg ser att jämviktsarbetslösheten faller,
              medan den verklighet som finns ute i världen visar att arbetslösheten
              stiger.
            </seg>
          </u>
          <u>
            <seg>
              Du har inte samlat i några lador, Anders Borg. Du fick välfyllda
              lador från ett folk som tillsammans med socialdemokratiska regeringar
              kämpat under lång tid för att få ordning och reda i den ekonomi
              som var förödd i början av 90-talet. Du använder det som fanns
              i ladorna till att sprätta i väg skattesänkningar till förmögna
              människor i en omfattning som vi inte har sett på årtionden i
              Sverige. Några lador har du inte samlat i.
            </seg>
          </u>
          <u>
            <seg>
              Nu bedömer Konjunkturinstitutet att det finns ett utrymme för
              och ett behov av stimulanser, men det är fullständig passivitet
              från regeringens sida. Ja, tacka för det! När man tycker att jämviktsarbetslösheten
              faller behöver man väl inte göra någonting.
            </seg>
          </u>
          <u>
            <seg>
              Stöd nu dem med minst marginaler, som pensionärer som har det
              sämst ställt! Förbättra bostadstilläggen! Förbättra för barnfamiljerna
              så att de vågar och orkar konsumera! Dräm inte till dem som blir
              arbetslösa med att de får både halva inkomsten i a-kassa och höjd
              skatt! Gör ett brett utbildningspaket så att de som varslas får
              möjlighet att förbättra sin utbildning och stå starka när konjunkturen
              vänder i stället för att slängas ut i passivitet!
            </seg>
          </u>
          <u>
            <seg>
              Stärk kommunerna! Lyssna på de varningssignaler som kommer från
              landstingen! De är tvungna att säga upp personal om de inte får
              mer resurser!
            </seg>
          </u>
          <u>
            <seg>
              Stimulera företagandet i stället för att drämma till med höjda
              arbetsgivaravgifter! Låt de små företagen i tjänstesektorn få
              lättnader i arbetsgivaravgifterna!
            </seg>
          </u>
          <u>
            <seg>
              Varför denna passivitet? Ordning och reda i offentliga finanser
              är socialdemokratins adelsmärke. Du ärvde välfyllda lador. Du
              sprätter i väg dem till dem som tjänar allra mest. Men nu behövs
              det en stimulans, och det kan vi göra tack vare årtionden av mycket
              stark ekonomisk politik.
            </seg>
          </u>
          <note type="speaker">
            Anf. 51 Finansminister ANDERS BORG (m) replik:
          </note>
          <u>
            <seg>
              Fru talman! Det är tur att vi har tabeller i finansplaner och
              i våra offentliga skrifter där alla kan se att vi har stärkt det
              offentliga sparandet. Vi fick kritik av Socialdemokraterna för
              att vi tog i för tufft när det gällde finanspolitiken under de
              här åren. Det är alldeles uppenbart att vi har tagit ansvar. Vi
              har sparat i ladorna, och vi har sett till att det nu finns ett
              utrymme att föra en mer expansiv finanspolitik.
            </seg>
          </u>
          <u>
            <seg>
              Vad är Socialdemokraternas alternativ? Sida upp och sida ned
              kan vi läsa i KI-rapporterna, Finanspolitiska rådets rapporter,
              LO:s rapporter och SNS rapporter att vår politik leder till fler
              i arbete. Det vill ni upphäva. Det blir 60 000 färre i långsiktig,
              varaktig sysselsättning med Socialdemokraternas politik. Då kommer
              det ett stimulanspaket ett stimulanspaket som ger 7 0008 000 jobb
              på kort sikt och 2 0003 000 jobb på lång sikt. Det är en total
              avsaknad av nyskapande och förnyelse som präglar Thomas Östros
              ekonomiska politik. Den är så stelbent att den får en betongklump
              att framstå som flexibel.
            </seg>
          </u>
          <u>
            <seg>
              Svara nu hur det blir med Miljöpartiets krav! Volvoarbetarna
              behöver de svaren. Scaniaarbetarna behöver de svaren. Hur blir
              det? Blir det 2 kronor i bensinskatt, 2 kronor i dieselskatt,
              2 kronor i kilometerskatt, höjd skatt på kärnkraft? Vad blir svaret
              till alla de anställda i krisindustrierna? Blir det en skattechock
              från den socialdemokratiska sidan?
            </seg>
          </u>
          <u>
            <seg>
              Kan Vänstern enas med Socialdemokraterna om någonting borde det
              väl vara en skattechock. Jag förstår att kompromissandet är svårt.
              Hur mycket ska ni höja skatten för dem som arbetar? Hur mycket
              ska ni göra för att slå sönder produktion i Sverige?
            </seg>
          </u>
          <u>
            <seg>
              Det kan vi naturligtvis ha politiska diskussioner kring. Men
              det som är allra mest allvarligt är att ni i det här läget sätter
              er och förhandlar om en politik som skulle vara fullständigt förödande
              för svensk basindustri.
            </seg>
          </u>
          <note type="speaker">
            Anf. 52 THOMAS ÖSTROS (s) replik:
          </note>
          <u>
            <seg>
              Fru talman! Vad finns det för trovärdighet i en finansminister
              vars parti lovade sänkt bensinskatt och i den första budgeten
              höjde bensinskatten? På samma sätt lovade Kristdemokraterna folk
              att bensinskatten skulle sänkas, men man höjde. Lägg det där åt
              sidan!
            </seg>
          </u>
          <u>
            <seg>
              Anders Borg har inte samlat i några lador. Du fick en dånande
              högkonjunktur i gåva, och du misslyckades med jobbpolitiken. Det
              blev för få jobb i högkonjunkturen, för du förstod inte hur viktigt
              det var att se till att de arbetslösa fick den kompetens de hade
              behövt för att efterfråga de nya jobben. Därför blev det tidigt
              i högkonjunkturen brist på folk. Priserna stiger, inflationen
              stiger, räntorna stiger och konjunkturen knäcks. Det var en misslyckad
              jobbpolitik som inte tog till vara högkonjunkturen.
            </seg>
          </u>
          <u>
            <seg>
              Och nu står du passiv när lågkonjunkturen är här.
            </seg>
          </u>
          <u>
            <seg>
              Varför inte använda den styrka som har byggts upp under en tioårsperiod
              med socialdemokratiska regeringar till att stimulera ekonomin?
              Varför i stället strama åt för mycket viktiga grupper i samhället?
              Det blir högre skatt för pensionärer jämfört med löntagare, högre
              skatt för småföretagare jämfört med löften om sänkta arbetsgivaravgifter
              och högre skatt för dem som sägs upp.
            </seg>
          </u>
          <u>
            <seg>
              Men rejäla skattesänkningar riktas mot dem som har mycket stora
              förmögenheter och har det riktigt gott. De kommer inte att konsumera
              mer. De kommer inte att hålla upp konjunkturen. Det kommer att
              samlas i deras lador, från de gemensamma ladorna till ladorna
              hos dem som har det riktigt gott ställt i Sverige.
            </seg>
          </u>
          <u>
            <seg>
              Du klarar inte jobbpolitiken.
            </seg>
          </u>
          <u>
            <seg>
              Och nu börjar du hävda att jämviktsarbetslösheten faller! Men
              människor ser ju att arbetslösheten stiger. Du har inget att erbjuda
              dem som varslas de kastas ut i passivitet. Det finns inga utbildningsprogram.
              Det finns för lite av forskning och utveckling. Du stimulerar
              inte företagandet. Du ökar klyftorna i Sverige.
            </seg>
          </u>
          <u>
            <seg>
              Det är sämsta tänkbara jobbpolitik i ett läge där Sveriges ekonomi
              går nedåt, starkt påverkad av en omvärld. Jag tror att det finns
              en möjlighet framåt att stimulera och få jobb och sysselsättning
              igen i Sverige.
            </seg>
          </u>
          <note type="speaker">
            Anf. 53 Finansminister ANDERS BORG (m) replik:
          </note>
          <u>
            <seg>
              Fru talman! Arbetarna i basindustrin och företagen i våra basnäringar
              kräver svar. Ni sitter och förhandlar om politik som skulle ödelägga
              svensk industri. Vad blir svaret? Blir det 2 kronor i höjd bensinskatt?
              Blir det 2 kronor i höjd dieselskatt? Blir det 2 kronor i kilometerskatt?
              Blir det ökad skatt på kärnkraften? När ska ni börja stänga reaktorer?
              Vilka ska ni stänga?
            </seg>
          </u>
          <u>
            <seg>
              Hur ska man klara basindustrin med detta? Skogsindustrin ska
              betala 300 000 kronor i kilometerskatt på sina långa transporter.
              Hur går det för dem när massapriserna nu börjar falla? Hur går
              det med gruvindustrin när metallpriserna börjar gå ned? Och här
              ska vi se att man föröder svensk energiförsörjning och transportsystem.
              Hur ska lastbilstillverkningen klara dessa skattechocker? Vad
              ska hända med bilindustrin, Thomas Östros?
            </seg>
          </u>
          <u>
            <seg>
              Ni sitter där och förhandlar bort jobben när ni förbereder en
              jobbskattechock som skulle vara fullständigt förödande för våra
              tunga basindustrier. Jag förstår inte hur metallarbetarna, transportarbetarna
              och pappersindustriarbetarna kan acceptera att Socialdemokraterna
              är beredda att sitta och förhandla bort deras anställningar.
            </seg>
          </u>
          <u>
            <seg>
              Det är naturligtvis ett av de viktigaste hot mot svensk basindustri
              som vi har sett som nu tornar upp sig med Miljöpartiets skattechock.
              Och den sitter Socialdemokraterna och förhandlar om. Det är uppenbart
              så att makten kommer före jobben, makten kommer före sysselsättningen,
              makten kommer före allt annat. Det är Socialdemokraternas bekymmer.
            </seg>
          </u>
          <u>
            <seg>
              Den politik ni nu talar om, det här lättsinnet, att lägga breda
              stimulanspaket, inte riktade åtgärder som gör att människor får
              aktivering utan breda stimulanspaket, mot efterfrågan ja, men
              det har ju provats! George Bush har gjort det i USA, och effekterna
              blev i princip obefintliga. Det krävs uthålliga offentliga finanser.
              Det krävs politik som bygger på långsiktig produktionsförmåga.
              Den saknar svensk socialdemokrati.
            </seg>
          </u>
          <note type="speaker">
            Anf. 54 MIKAELA VALTERSSON (mp) replik:
          </note>
          <u>
            <seg>
              Fru talman! Det var ett intressant besked som vi fick i finansministerns
              anförande: Det lilla klimatengagemang som poppade upp när ni lade
              fram er budgetproposition för precis ett år sedan och genomförde
              en liten del med koldioxidskattehöjning och några andra småsaker
              var tillfälligt. Det var ett engagemang som fanns endast en liten
              kort tid av högkonjunktur.
            </seg>
          </u>
          <u>
            <seg>
              Att ta ansvar för klimatpolitiken handlar om att faktiskt ta
              detta på allvar, Anders Borg. Att vilja ta ansvar bara när det
              är soligt och högkonjunktur här är inte att ta klimatkrisen på
              allvar. Volvo och Saab behöver stöd, och man behöver incitament.
              Man behöver också incitament att utveckla mer bränslesnåla bilar.
              Hade man haft kraftfullare incitament till det redan innan hade
              man kanske stått bättre rustad i dag.
            </seg>
          </u>
          <u>
            <seg>
              Anders Borg, klimatkrisen kommer inte att försvinna framöver,
              trots lågkonjunktur eller finanskris, utan man måste klara av
              att hantera den samtidigt också. Den omställning som krävs av
              oss i Sverige, i världen och i Europa, blir inte lättare för att
              vi lutar oss tillbaka och väntar. Det krävs att vi jobbar med
              den hela tiden och att man äntligen inser att omställning faktiskt
              kan ge jobb och arbetstillfällen.
            </seg>
          </u>
          <u>
            <seg>
              Det är så tröttsamt att hela tiden höra Moderaternas syn på klimatomställning
              och utveckling som ett hot mot framtiden. Det är en omodern syn
              på vad till exempel en miljöteknisk utveckling skulle kunna ge
              för Sverige.
            </seg>
          </u>
          <u>
            <seg>
              Men det är bra att Moderaterna har bekänt färg miljöengagemanget
              var en väldigt tunn fernissa på ytan.
            </seg>
          </u>
          <note type="speaker">
            Anf. 55 Finansminister ANDERS BORG (m) replik:
          </note>
          <u>
            <seg>
              Fru talman! Här ser vi Miljöpartiets politik i sin prydno. När
              man slår på tv:n hemma ser man rapporter från USA, där cheferna
              för Ford, GM och Chrysler varnar för att tre miljoner jobb är
              på väg bort. Vi vet att problemen i bilindustrin är betydande.
              Då föreslår Miljöpartiet en skattechock utan historisk parallell:
              2 kronor på bensinen, 2 kronor på dieseln, 2 kronor per kilometer
              för de långa transporterna 300 000 kronor per år.
            </seg>
          </u>
          <u>
            <seg>
              Det vore som om när textilkrisen slog till mot Sverige och Norrköping
              och andra orter drabbades det politiska svaret skulle ha varit
              en skattechock på kläder. Eller när varvsindustrin drabbades skulle
              vi ha slagit till med en skattechock mot sjöfarten.
            </seg>
          </u>
          <u>
            <seg>
              Här har vi en bilindustri, en fordonsindustri, som har bekymmer.
              Det handlar inte om tiotusentals jobb det handlar om hundratusentals
              jobb! Då vill Miljöpartiet ha en skattechock utan like.
            </seg>
          </u>
          <u>
            <seg>
              Till detta ska man sedan lägga en snabbavveckling av kärnkraften
              grunden för svensk energiförsörjning och basindustri.
            </seg>
          </u>
          <u>
            <seg>
              Ni säger att vi ska anpassa politiken efter det som har inträffat
              sedan budgeten. Är detta er anpassning? Är det anpassning till
              bilindustrins bekymmer att vi ska ha kraftiga skattechocker på
              bensin och diesel och när det gäller kilometerskatt?
            </seg>
          </u>
          <u>
            <seg>
              Titta på konjunkturen! Vad händer med svensk konjunktur om man
              gör det här? Man undergräver hushållens köpkraft. Titta på jobben!
              Vad betyder det här för jobben? Det har förödande effekter för
              pappersbruken. Det har förödande effekter för bilindustrin. Det
              har förödande effekter för bruksorterna, för glesbygden och landsbygden,
              där dessa jobb finns och där basindustrin är så viktig.
            </seg>
          </u>
          <u>
            <seg>
              Vad betyder det för välfärden långsiktigt? Slå ut svensk massaindustri,
              lägg ned kärnkraften och lägg på kilometerskatt! Slå ut massaindustrin,
              som huvuddelen av vårt förädlingsvärde, den export som bär Sverige,
              kommer från. Det är en förödande jobbpolitik som Miljöpartiet
              står för.
            </seg>
          </u>
          <note type="speaker">
            Anf. 56 MIKAELA VALTERSSON (mp) replik:
          </note>
          <u>
            <seg>
              Fru talman! På något sätt känns det tryggt att det är som det
              var för några år sedan, förra mandatperioden, och att de gamla
              Moderaterna är tillbaka, så att vi vet var vi har er. Så här lät
              det för några år sedan, kan jag tala om.
            </seg>
          </u>
          <u>
            <seg>
              I samarbete med Socialdemokraterna och Vänsterpartiet genomförde
              vi en rad förändringar förändring av förmånsbeskattning, införande
              av trängselskatt och skatt på el, som ledde till en enorm omställning
              i småhus, där oljepannor nästan har fasats ut i Sverige och där
              småhusägare har gått över till förnybar energi. Våra åtgärder
              på fordonssidan, med förmånsbeskattning och annat, satte en enorm
              fart på miljöbilsutvecklingen. Ni kom precis och tog över makten
              i kurvan och lade till en liten miljöbilspremie, men den enorma
              utvecklingen hade redan kommit i gång.
            </seg>
          </u>
          <u>
            <seg>
              Då lät det precis så här. Då stod Moderaterna här i kammaren
              och sade att detta var ett hot mot Sverige. Sverige skulle gå
              under om Miljöpartiet lyckades få igenom de här sakerna, och svensk
              industri skulle braka samman, sade man.
            </seg>
          </u>
          <u>
            <seg>
              Efter valet stod ni här och hyllade de åtgärderna och tog åt
              er äran av dem och sade att vi var på rätt väg i miljöpolitiken.
              Det räckte ett litet tag, tills vindarna blåste lite och miljöpolitiken
              krockade med annat. Då är ni tillbaka i de urgamla Moderaterna.
              Jag tycker att det är skamlöst!
            </seg>
          </u>
          <note type="speaker">
            Anf. 57 Finansminister ANDERS BORG (m) replik:
          </note>
          <u>
            <seg>
              Fru talman! Är man i Miljöpartiet helt döv för den oro människor
              ute i bruksorterna nu känner? Är man helt döv för det människor
              upplever på Volvo, på Saab, i lastbilsindustrin, i skogsindustrin
              och gruvindustrin? Lyssnar man inte in signalen om att människor
              är oroliga för jobben?
            </seg>
          </u>
          <u>
            <seg>
              Det är klart att vi ska göra så mycket vi kan för att dämpa genomslaget,
              så att vi kan hålla uppe sysselsättningen och komma på väg tillbaka
              till full sysselsättning.
            </seg>
          </u>
          <u>
            <seg>
              Det finns säkert skäl att gå vidare med åtgärder för att hantera
              klimatfrågorna. Men lyssna in var vi är! I vilket läge står vi?
              Jo, vi står i ett läge där GM, Ford, Chrysler och praktiskt taget
              vartenda bil- och transportföretag i Europa har bekymmer.
            </seg>
          </u>
          <u>
            <seg>
              Då slår ni till med 2 kronor i kilometerskatt 300 000 kronor
              på en lastbil som går i långtransport. Har ni tittat på lönsamheten
              i åkerinäringen? Där smååkare äger ett par lastbilar som de kör
              med tjänas det inga 300 000 kronor. Dessa kostnader får förödande
              effekter. Vem ska det läggas på? Jo, det ska läggas på massaindustrin,
              där konkurrensen från amerikanskt tidningspapper är stenhård.
              Det är klart att det går att räkna ut var jobben försvinner. Det
              är förödande för svensk basindustri med den typen av skattechock.
            </seg>
          </u>
          <u>
            <seg>
              Vi kan vara överens om klimatmålen. Vi kan jobba aktivt. Men
              det är skillnad på att i en högkonjunktur skruva upp koldioxidskatten
              för att dämpa en överhettning och att lägga en bombmatta av skattehöjningar
              över svensk basindustri som har förödande effekt på jobben i glesbygden
              och på landsbygden. Tyvärr sätter sig Miljöpartiet till bords
              med en socialdemokrati som är beredd att förhandla bort jobben.
              Makten går före allt. Makten går före jobben. Detta är bara att
              beklaga.
            </seg>
          </u>
          <note type="speaker">
            Anf. 58 LARS JOHANSSON (s):
          </note>
          <u>
            <seg>
              Fru talman! Jag vill gärna passa på innan finansministern har
              tågat ut ur lokalen och påminna honom om att vi hade samarbete
              mellan Socialdemokraterna, Vänsterpartiet och Miljöpartiet i åtta
              år och att vi såg till att Sverige växte starkt under de åtta
              åren. Det är viktigt att finansministern påminner sig om detta
              när han håller på med sina retoriska utfall mot Miljöpartiet.
            </seg>
          </u>
          <u>
            <seg>
              Jag vill för övrigt yrka bifall till samtliga reservationer från
              Socialdemokraterna och till den särskilda motivreservation som
              Socialdemokraterna, Vänsterpartiet och Miljöpartiet har lagt fram.
            </seg>
          </u>
          <u>
            <seg>
              Fru talman! Sverige står nu under press av stora ekonomiska problem.
              Under de senaste månaderna har varslen duggat tätt, främst inom
              industrin. Hos IF Metall i Göteborg var det i oktober 4 600 varslade.
            </seg>
          </u>
          <u>
            <seg>
              Varselvågen är värst i Västsverige, för där är industrin väldigt
              stor. Men i hela Sverige har varslen nu i höst gått upp till hela
              40 000. För regeringen och de borgerliga politikerna är detta
              tydligen bara siffror, att döma av att man inte vidtar några åtgärder
              för att mildra krisen för enskilda människor. Dessutom ska vi
              komma ihåg att vid sidan av de varsel som är lagda är det väldigt
              många människor som har haft visstidsanställningar och som redan
              har fått lämna dem. Det är alltså många fler människor som har
              hamnat utanför arbete.
            </seg>
          </u>
          <u>
            <seg>
              Hos Lear i Göteborg där David Parmelund är IF Metalls ordförande
              är det väldigt dramatiskt. När jag träffade honom i fredags hade
              han sedan semestern tagit emot tre varsel. David säger att för
              varje person som sägs upp på Volvo i Göteborg blir det ytterligare
              två personer bland underleverantörer som drabbas.
            </seg>
          </u>
          <u>
            <seg>
              De sex ombudsmän som man har på IF Metall i Göteborg gör inget
              annat i dag än att förhandla om varsel på det ena småföretaget
              efter det andra. Sådan är bilden.
            </seg>
          </u>
          <u>
            <seg>
              Åker man dessutom vidare runt i olika orter, som jag har gjort
              under de senaste dagarna, i Dalsland är situationen precis likadan.
              Men där är det inte bara IF Metall naturligtvis. Där är också
              kommunpolitiker från alla partier oerhört oroade över vad som
              sker just nu. Inte minst är de väldigt oroade över att den borgerliga
              regeringen gör så lite och ger så konstiga besked.
            </seg>
          </u>
          <u>
            <seg>
              Man talar om när det var kris senast. Jag noterade här i debatten
              tidigare att man pratade om Bengtsfors. Politikerna i Bengtsfors,
              borgerliga politiker i Bengtsfors liksom socialdemokrater, bejakade
              den aktiva arbetsmarknadspolitik som den dåvarande socialdemokratiska
              regeringen förde, för man kunde vidta åtgärder och skapa möjligheter
              för människor att få jobb inom annan verksamhet när Lear flyttade
              därifrån.
            </seg>
          </u>
          <u>
            <seg>
              Det tog två år med den borgerliga regeringen. Så var vi där igen.
              Nu vill jag inte skylla allt som sker på regeringen. Men man har
              inte sett om sitt hus utan har gödslat med skattesänkningar till
              välbeställda i samhället som saknar motstycke i Sverige med sammanlagt
              80 miljarder kronor. De 80 miljarderna hade varit väldigt bra
              att ha i den situation vi just nu befinner oss i. Dessutom har
              det skett till priset av nedmontering av våra gemensamma trygghetssystem
              som a-kassan, sjukförsäkringen och en aktiv arbetsmarknadspolitik.
            </seg>
          </u>
          <u>
            <seg>
              Fru talman! Det var lätt att sänka skatterna när det var högkonjunktur
              och tillväxt i ekonomin, men det var en kortsiktig politik som
              nu får förödande konsekvenser för enskilda människor när arbetslösheten
              står för dörren. Över en halv miljon har lämnat a-kassan, för
              avgiften har chockhöjts och den har försämrats av den borgerliga
              regeringen.
            </seg>
          </u>
          <u>
            <seg>
              För de hundratusentals människor som nu kommer att bli utan jobb
              kommer taket i a-kassan att vara 680 kronor minus skatt. Dessutom
              har regeringen infört en särskild arbetslöshetsskatt på 900 kronor
              i månaden som man får betala extra för att man inte har något
              jobb att gå till. Det blir en straffskatt. Det är inte nog med
              att jag blir utan jobb. Jag får dessutom högre skatt. Hur förklarar
              borgerliga politiker detta?
            </seg>
          </u>
          <u>
            <seg>
              Det innebär att en IF Metall-arbetare på Volvo med en inkomst
              med skifttillägg på 25 000 kronor i månaden kommer att som mest
              få 14 960 kronor i a-kassa i månaden om han har klarat karenstiden
              fullt ut. Efter arbetslöshetsskatten kommer han att ha ca 10 600
              kronor i månaden mot 19 000 kronor i månaden om han eller hon
              hade haft jobbet kvar. Det är en ganska dramatisk skillnad på
              8 400 kronor i månaden.
            </seg>
          </u>
          <u>
            <seg>
              Det är dessutom inte ovanligt att både man och hustru jobbar
              på samma arbetsplats genom skiftgång. Får båda sluta blir det
              naturligtvis ett oerhört hårt slag mot den familjen. Vi ser nu
              reportage efter reportage i olika tidningar om just den situationen.
              Så det är inget som jag hittar på.
            </seg>
          </u>
          <u>
            <seg>
              Då undrar man hur de borgerliga politikerna ska förklara den
              politiken för väljarna. Man borde lite mer leva som man lär. Vi
              som riksdagsledamöter har en betydligt bättre ersättning om vi
              lämnar riksdagen. Dessutom har vi faktiskt jobbskatteavdrag. Man
              kan förundras över hur ni har kunnat komma på något sådant.
            </seg>
          </u>
          <u>
            <seg>
              Det är märkligt, tycker jag, att borgerliga riksdagsledamöter
              inte reagerar mot en så orättvis politik. Den är dessutom cynisk.
              Jag tycker att ni borde ta kontakt med landets kommunpolitiker
              ute i bygderna nu som har de här frågorna inpå bara kroppen.
            </seg>
          </u>
          <u>
            <seg>
              Tala med Kent Johansson som är en av de förhandlingspersoner
              som är utsedda i Västra Götaland! Han har träffat de fackliga
              organisationerna, kommunerna och myndigheter och har de här frågorna
              med sig till regeringen.
            </seg>
          </u>
          <u>
            <seg>
              Ni måste ändra politik. Annars kommer vi att hamna i oerhört
              svåra sociala problem framöver.
            </seg>
          </u>
          <u>
            <seg>
              För oss socialdemokrater är det självklart att man ska kunna
              leva på a-kassan om arbetslösheten kommer. Den ska ersätta 80
              procent av inkomsten för det stora flertalet. Dessutom ska avgifterna
              vara så låga så att många vill vara med i a-kassan. Det är ett
              annat systemskifte som har ni har gjort, sett till att så få som
              möjligt ska vara med. Med vårt förslag blir avgiften runt 100
              kronor i månaden och innebär en sänkning med upp till 300 kronor
              för fackliga medlemmar.
            </seg>
          </u>
          <u>
            <seg>
              Ett annat fantastiskt förslag är den särskilda pensionärsskatten.
              Man får höjd skatt när man slutar att arbeta med i genomsnitt
              800 kronor i månaden. Nu påstår regeringen att man sänker skatten
              för pensionärer. Ja, 97 procent av pensionärerna får en skattesänkning
              med 68 kronor i månaden.
            </seg>
          </u>
          <u>
            <seg>
              Vi tycker att det är ett alldeles för litet steg naturligtvis.
              Vi vill utjämna skillnaderna. Vi vill ha samma skatt oavsett var
              inkomsten kommer från. Men som ett första steg föreslår vi att
              skatten ska sänkas med 2 700 kronor om året för pensionärer.
            </seg>
          </u>
          <u>
            <seg>
              Fru talman! Detta är några exempel på borgerlig skattepolitik,
              där man ensidigt river upp viktiga principer från blocköverskridande
              skattereformer. Det är förändringar som skapar nya orättvisor
              i samhället och som nu i en lågkonjunktur kommer att tvinga arbetslösa
              att söka socialhjälp för att överleva.
            </seg>
          </u>
          <u>
            <seg>
              Sverige var starkt rustat 2006 innan den borgerliga regeringen
              började riva ned våra trygghetssystem. Vi hade en stark ekonomi
              efter tolv års socialdemokratiskt styre, låg inflation, starka
              finanser och ett omfattande trygghetssystem som hade klarat tidigare
              lågkonjunkturer.
            </seg>
          </u>
          <u>
            <seg>
              Efter två borgerliga år med högkonjunktur har vi fortfarande
              starka finanser men stora revor i a-kassan och socialförsäkringarna
              och en totalt nedmonterad arbetsmarknadspolitik. Verket har upphört,
              och man har ersatt det med något annat.
            </seg>
          </u>
          <u>
            <seg>
              Politiken har handlat om att sänka skatterna så folk får ta eget
              ansvar. Då kommer jobben, säger man. Den politiken har nu visat
              sig slå helt fel. Människor känner stor oro och vill ha solidaritet
              med dem som nu drabbas. Det är i alla fall de intryck jag hela
              tiden får.
            </seg>
          </u>
          <u>
            <seg>
              Därför föreslår vi socialdemokrater att skatterna fortsättningsvis
              ska utformas rättvist för att utjämna skillnaderna mellan dem
              som har och dem som har mindre. Dessutom behöver skatten ha en
              omfattning som gör att vi kan betala våra viktiga välfärdssystem,
              som a-kassan etcetera.
            </seg>
          </u>
          <u>
            <seg>
              Vi föreslår naturligtvis att vi då inte ska gå med på de förslag
              som ni har lagt fram om skattesänkningar. Vi föreslår dessutom
              att vi ska införa särskild förmögenhetsskatt igen. För vi menar
              att människor med kapital också måste vara med och bidra. Det
              är inte enbart människor som arbetar som ska betala skatt. Vi
              betalar skatt på konsumtion, och vi ska också betala skatt på
              kapital, på förmögenheter.
            </seg>
          </u>
          <u>
            <seg>
              Det är 1 procent på förmögenheten över 2 miljoner vi talar om.
              Det blir ett ramaskri hos borgerligheten när vi talar om förmögenhetsskatt.
              Då blir man oerhört upprörd och menar att det kommer att ställa
              till stora problem. Folk kommer inte att vilja investera och så
              vidare i Sverige. Det är en väldigt konstig och överdriven debatt
              egentligen.
            </seg>
          </u>
          <u>
            <seg>
              Vad händer på börsen nu? 40 procent av kapitalet försvinner för
              människor med kapital på grund av att marknaden inte fungerar,
              på grund av att konjunkturen är som den är. Det är väl ett betydligt
              större problem än att betala 1 procent på sitt kapital i förmögenhetsskatt?
              Självklart är det så. Alla som har kapital vet ju att förmögenhetsskatt
              egentligen inte är något problem.
            </seg>
          </u>
          <u>
            <seg>
              Det som är viktigt är att det förs en ekonomisk politik i landet
              som gör att man kan använda sitt kapital som ett arbetande kapital
              i företag. Kom ihåg att med socialdemokratisk regering och förmögenhetsskatt
              steg börsen, med borgerlig regering och ingen förmögenhetsskatt
              sjunker börsen. Jag tror att de som har kapital hellre ser en
              socialdemokratisk regering med förmögenhetsskatt och stigande
              börs än en borgerlig regering utan förmögenhetsskatt och med sjunkande
              börs. Samma problem har vi med fastigheterna naturligtvis, där
              vi hamnat i precis samma situation.
            </seg>
          </u>
          <u>
            <seg>
              Nej, politik gör skillnad. Min uppmaning är därför till de borgerliga:
              Stå upp för den svenska välfärdsmodellen innan det är för sent.
            </seg>
          </u>
          <u>
            <seg>
              Överge den inte. Risken är annars att samhället splittras upp
              och att det uppstår social oro och stor bitterhet hos dem som
              nu drabbas. Vi vill inte ha uppgivenhet och politikerförakt i
              avindustrialiserade och jobblösa områden. Som politiker måste
              vi kunna erbjuda människor möjlighet och hopp. Ta chansen och
              ändra era förslag i vår riktning! Detta är ett erbjudande.
            </seg>
          </u>
          <note type="speaker">
            Anf. 59 MARIE ENGSTRÖM (v):
          </note>
          <u>
            <seg>
              Fru talman! Först beklagar jag att finansminister Anders Borg
              inte är kvar i den här skattedebatten. Det tycker jag är tråkigt,
              och det tror jag att alla tre partier i oppositionen kan instämma
              i.
            </seg>
          </u>
          <u>
            <seg>
              Sedan har jag gjort en reflexion. Jag tror att ordet skattechock
              är det mest använda ordet hittills i debatten, och jag befarar
              att det kommer att fortsätta att vara det. Även jag kanske kommer
              att prata om skattechocker, fast på ett lite annorlunda sätt.
            </seg>
          </u>
          <u>
            <seg>
              Det alla som går upp vittnar om är att väldigt mycket har hänt
              i ekonomin under sensommaren och hösten, inte minst sedan budgetpropositionen
              lades fram och sedan vi i oppositionen lade fram våra budgetmotioner.
            </seg>
          </u>
          <u>
            <seg>
              Det har gått fort, och vid en utfrågning här i riksdagen som
              oppositionen anordnade tecknades det en väldigt mörk bild. Det
              är det många som gör i de här dagarna. Det handlar om det Konjunkturinstitutet
              säger om att vi får underskott i de offentliga finanserna. Tillväxten
              kommer att bli negativ, och hushållen är mycket pessimistiska.
              Arbetsförmedlingen pratar om ett trendbrott. Man säger att andelen
              varsel som faktiskt leder till en riktig uppsägning ökar. SKL
              kräver besked om kommande statsbidrag. Kommuner och landsting
              har en väldigt ansträngd ekonomi. De måste få veta vad som gäller
              för år 2010 och framåt.
            </seg>
          </u>
          <u>
            <seg>
              Regeringen har visat handlingskraft när det gäller att hantera
              finanskrisen. Man har ställt upp för bankerna. Men sedan har det
              inte hänt så mycket. När det gäller att bekämpa arbetslösheten
              är man nästan helt utan verktyg.
            </seg>
          </u>
          <u>
            <seg>
              Den sänkta arbetsgivaravgiften för att anställa ungdomar, som
              var så viktig, har blivit väldigt dyr. Jag läste Riksrevisionens
              rapport. Ungdomar i arbete har ökat med 2,8 procent. Men varje
              nytt jobb har kostat knappt 1 miljon kronor. Det var dyra pengar,
              och det konstaterar Riksrevisionen också. Jag kan förstå det.
              Det här kan närmast liknas vid ett bidrag till företagen. Ni brukar
              inte gilla bidrag, men det här är väldigt likt ett bidrag. Man
              ställer inga krav på motprestation. De företag som redan hade
              ungdomar anställda fick de här pengarna. Det här är ett alliansbidrag.
            </seg>
          </u>
          <u>
            <seg>
              Det är mycket bättre att använda pengarna till att ge de ungdomar
              som står långt ifrån arbetsmarknaden möjlighet till arbetsmarknadsutbildningar
              för att på så sätt kunna anpassa dem till arbetsmarknadens behov.
              Tyvärr är alliansen fast i sin egen retorik marknaden ska vara
              självreglerande, inga insatser från staten. De som är arbetslösa
              får skylla sig själva, och de får en lägre ersättning. Inte nog
              med det, utan man har, precis som någon annan här har sagt, infört
              en extra arbetslöshetsskatt.
            </seg>
          </u>
          <u>
            <seg>
              Här kan man väl prata om skattechock som kommer att drabba många.
              Och kom ihåg att den här skattebasen kommer att bli en väldigt
              bred skattebas de kommande åren, och det kommer naturligtvis att
              synas i statskassan. Det kanske Anders Borg som är finansminister
              tycker är riktigt bra.
            </seg>
          </u>
          <u>
            <seg>
              Nu väntar en samlad opposition men även många organisationer
              som är otåliga på besked från regeringen. Man väntar på handlingskraft.
              Det är inte bara vi, utan det är fackföreningsrörelsen, Svenskt
              Näringsliv och organisationen Företagarna som undrar: När kommer
              det någonting från regeringen?
            </seg>
          </u>
          <u>
            <seg>
              Det är intressant att läsa i senaste Företagarbarometern. Där
              skriver man att det största hindret för tillväxt är bristen på
              utbildad arbetskraft. Det säger man trots att vi är i det här
              läget. Sex av tio småföretag ser fortfarande möjligheten att expandera,
              men man får inte tag på den arbetskraft man är i behov av. Det
              här måste ni i regeringspartierna ta till er.
            </seg>
          </u>
          <u>
            <seg>
              Vad handlar det här om? Ni pratar om att det är väldigt viktigt
              att sänka socialavgifterna. Men det är inte det som företagen
              i första hand behöver för att expandera. Man behöver utbildad
              arbetskraft.
            </seg>
          </u>
          <u>
            <seg>
              Fru talman! Fredrik Reinfeldt sade så här för en tid sedan: Vi
              får inte skjuta problemen framför oss och sänka ambitionsnivån.
              Det han pratade om då var klimatfrågan. Jag tycker att det var
              väldigt bra sagt. Han sade det här för en månad sedan.
            </seg>
          </u>
          <u>
            <seg>
              Nu lyssnade jag på vad Anders Borg sade förut i replikskifte
              med Miljöpartiet, och det verkar som att Fredrik Reinfeldt och
              Anders Borg inte riktigt är på talefot med varandra. Anders Borg
              pratade om en bombmatta av skatter. Det var väldigt hårda ord,
              tycker jag.
            </seg>
          </u>
          <u>
            <seg>
              Jag tycker att det var ganska insiktsfullt av Fredrik Reinfeldt.
              Bara för att vi är i en finanskris kan vi inte lämna klimatfrågan
              därhän. Sverige som ska ta över EU:s ordförandeskap nästa höst
              har en väldigt viktig uppgift i den här frågan. Jag har nyss haft
              förmånen att själv vara i FN i två veckor och kunde där följa
              hur Sverige från en ordförandeposition ledde förhandlingar om
              en kommande resolution i klimatfrågan. EU, genom Frankrikes ordförandeskap,
              var faktiskt pådrivande, medan många andra stora industriländer
              som USA, Japan med flera bromsade hela tiden. Det här måste regeringspartierna
              ta till sig och vara ledande i klimatfrågan och inte vara så negativa
              och skylla på finanskris och annat för att på något sätt slippa
              undan.
            </seg>
          </u>
          <u>
            <seg>
              Man kan säga också så här: Klimatkris och finanskris kanske har
              en hel del gemensamt. Båda är egentligen sprungna ur en extrem
              tillväxt, överkonsumtion och rovdrift utan att man egentligen
              har tänkt på konsekvenserna.
            </seg>
          </u>
          <u>
            <seg>
              Med de erfarenheterna vet vi att politiken måste våga styra,
              sätta gränser och ha tydliga regler. Marknadsliberalismen får
              inte härja fritt.
            </seg>
          </u>
          <u>
            <seg>
              Jag ska ta upp inkomstskatterna. Jämfört med år 2006 föreslår
              Vänsterpartiet i sin budgetmotion en sänkning av inkomstskatterna
              med 3132 miljarder kronor. Vi kan naturligtvis inte mäta oss med
              regeringen, som med stegen 1, 2 och 3 i jobbskatteavdraget sänker
              skatterna med uppemot 65 miljarder kronor. Därför kallas det som
              Vänsterpartiet föreslår en chockhöjning av skatterna.
            </seg>
          </u>
          <u>
            <seg>
              Man kan också säga så här: Vi vill också sänka inkomstskatter,
              vilket vi har visat väldigt tydligt, men vi går inte lika fort
              fram som regeringen. Det kanske är mer ansvarstagande att inte
              skvätta ut skattesänkningar hit och dit och i första hand till
              dem som redan har en god ekonomi och i första hand tillskapa ett
              skattesystem som gynnar män på kvinnors bekostnad.
            </seg>
          </u>
          <u>
            <seg>
              Vi kommer ihåg många av oss var med i mitten av 1990-talet när
              vi sanerade efter den förra borgerliga regeringens härjningar.
              Då handlade det om budgetunderskott på över 200 miljarder kronor.
              Vad fick vi göra då? Jo, vi fick höja inkomstskatterna med 5060
              miljarder kronor. Sedan tog det många år, ända fram till 2006,
              innan vi hade fått sådan ordning på ekonomin att vi kunde kompensera
              löntagarna för de kraftiga inkomstskattehöjningar vi var tvungna
              att göra i mitten av 1990-talet för att sanera ekonomin efter
              den förra borgerliga regeringen. Det har i alla fall vi i Vänsterpartiet
              i minne.
            </seg>
          </u>
          <u>
            <seg>
              Vi är också väldigt kritiska till konstruktionen av jobbskatteavdraget,
              och det hör jag att andra partier här är också. Men vi är faktiskt
              det parti som har tagit fasta på den kritiken i vår budgetmotion.
              Vi har föreslagit en generell höjning av grundavdraget som gäller
              alla, oavsett om man är löntagare, är pensionär, har sjukersättning
              eller är arbetslös. Det gläder mig att höra att även andra tycker
              att vi bör gå in på det spåret att vi ska ha generella system
              som gäller alla inkomster, att vi inte ska spreta upp systemet
              på det här sättet.
            </seg>
          </u>
          <u>
            <seg>
              Jag har läst det svar som LO har skickat till Finansdepartementet
              med anledning av regeringens steg tre i jobbskatteavdraget, och
              precis den här kritiken levererar också LO. Man vill inte ha ett
              uppsplittrat skattesystem. Man tycker att alla inkomster ska beskattas
              på likartat sätt. Man är också kritisk till att regeringen ser
              jobbskatteavdraget som en del i jobbskapande verksamhet. Man menar
              att om det är detta det handlar om kunde man till en mycket billigare
              penning satsa på arbetsmarknadspolitiska åtgärder. Jag tycker
              att LO gör en helt riktig analys.
            </seg>
          </u>
          <u>
            <seg>
              Herr talman! Jag hade också tänkt prata en del om företagsskatter
              och om att bekämpa skattefusk. Men jag ser att jag med marginal
              har använt den talartid som jag har anmält. Därför yrkar jag bifall
              till Vänsterpartiets reservationer i det här ärendet. Jag avser
              att återkomma i replikskiftet om övriga skattefrågor.
            </seg>
          </u>
          <note type="speaker">
            Anf. 60 HELENA LEANDER (mp):
          </note>
          <u>
            <seg>
              Herr talman! Det är svårt en dag som denna att inte prata någonting
              om den oro för jobben som många människor känner i dag när varslen
              duggar och vi är inne i en lågkonjunktur som alla vet kommer att
              bli djup men ingen riktigt vet hur djup.
            </seg>
          </u>
          <u>
            <seg>
              Många följer med spänning vad regeringen kommer att göra. Regeringens
              svar är: Ja, vi gör ungefär som förut fast kanske lite till.
            </seg>
          </u>
          <u>
            <seg>
              Om regeringens svar på högkonjunkturen var ett jobbskatteavdrag
              som skulle öka arbetsutbudet, är regeringens svar på lågkonjunkturen
              ett jobbskatteavdrag som ska öka arbetsutbudet i ett läge då arbetsutbudet
              med råge överstiger efterfrågan på arbetande. Det ger onekligen
              begreppet konjunkturpolitik en ny innebörd.
            </seg>
          </u>
          <u>
            <seg>
              Oavsett konjunkturläge är regeringens recept ökade klyftor. En
              tredjedel av jobbskatteavdraget har gått till den femtedel av
              befolkningen som har de högsta inkomsterna. Den tiondel av befolkningen
              som har de högsta inkomsterna har fått närmare en femtedel av
              jobbskatteavdraget och en fjärdedel av skattesänkningarna från
              omläggningen av fastighetsskatten. Dessutom har män får större
              skattesänkningar än kvinnor. Det här är en orättvis politik som
              vi från Miljöpartiet inte kan stödja.
            </seg>
          </u>
          <u>
            <seg>
              Men vi ska också vara lite ödmjuka. Skulle vi ta de klokaste
              människor vi kunde hitta, sätta dem i ett rum och säga att de
              inte kommer ut förrän de har utformat det optimala skattesystemet,
              är det inte säkert att deras svar skulle se ut precis som före
              valet 2006. Därför föreslår inte vi från Miljöpartiet att allting
              bara ska rullas tillbaka till det gamla. Vi vill i stället ha
              en mer förutsättningslös översyn av skattesystemet där vi försöker
              hitta tillbaka till principerna om skatt efter bärkraft, att den
              som har mycket betalar mer än den som har lite, och till de principer
              om enkelhet och likformighet i skattesystemet som regeringen nu
              genom otaliga undantag och särregler har börjat luckra upp.
            </seg>
          </u>
          <u>
            <seg>
              Vi kommer snart att prata mer om inkomstskatterna som vi ska
              ha en debatt om inom kort. Därför tänker jag inte fördjupa mig
              mer i dem. Jag tänker i stället prata om någonting som vi inte
              kommer att få någon chans att prata mer om, eftersom regeringen
              inte har något förslag på den punkten, nämligen klimatskatterna.
              Men innan jag lämnar inkomstskatterna helt vill jag ändå ge några
              besked.
            </seg>
          </u>
          <u>
            <seg>
              Det har pratats mycket om skattechocker i dag. Och, nej, Miljöpartiet
              har inte för avsikt att gå till val på någon skattechock för människor
              med vanliga inkomster. Vi har inga som helst problem med att trappa
              ned jobbskatteavdraget för människor som tjänar över 30 000 kronor
              i månaden, och vi ser ingen anledning att sänka den statliga inkomstskatten
              för människor med höga inkomster. Med dessa förändringar får vi
              en bättre fördelningspolitik. Vi får också mer pengar som vi kan
              använda till satsningar på dem som har det sämst ställt i samhället.
              Men det som vi i övrigt behöver för att finansiera den gemensamma
              välfärden vill vi också ta in med klimatskatter, inte bara inkomstskatter.
              Det är därför vi tror att det inte är fruktbart att gå fram med
              bådeoch.
            </seg>
          </u>
          <u>
            <seg>
              Det här med klimatskatter låter kanske inte så roligt. Och det
              är möjligt att jag gör någon besviken nu, men klimatförändringarna
              kommer inte att bli gratis allra minst om vi stoppar huvudet i
              sanden och inte gör någonting alls. Då kommer det att bli riktigt
              dyrt. Men även om vi gör saker kommer det att kosta. Då är det
              så klart viktigt att vi försöker använda de styrmedel som faktiskt
              ger mest klimatnytta för pengarna. Och då är klimatskatter, klokt
              utformade, bland det smartaste vi kan hitta på. De är verktyg
              som ger förutsättningarna för de klimatsmarta lösningarna, oavsett
              vilka de sedan visar sig vara.
            </seg>
          </u>
          <u>
            <seg>
              Koldioxidskatten är basen i klimatskatterna och det verktyg som
              går rakt på den källa som vi vill få bort, koldioxiden, utan att
              ta några omvägar. Därför föreslår vi en höjning de närmaste tre
              åren med 60 öre, utöver den årliga indexuppräkningen. Hur koldioxidskatten
              kommer att utvecklas därefter beror på vad som krävs för att klara
              klimatmålen, därför att grunden för de klimatverktyg som vi använder
              måste ändå vara att vi faktiskt ska klara målen.
            </seg>
          </u>
          <u>
            <seg>
              För att koldioxidskatten ska få effekt krävs också att vi ser
              över de undantag och nedsättningar som finns. I många fall finns
              det goda skäl, typ att man inte vill köra ut svensk industri ur
              landet. Men även där kan man fundera på, och det har även Klimatberedningen
              gjort, om nedsättningarna är lagom avvägda. Vad gäller lätt industri,
              jordbruk, skogsbruk och vattenbruk har Klimatberedningen föreslagit
              en höjning av nedsättningen från 21 procent till 30 procent. Det
              är ett förslag som vi stöder från Miljöpartiets sida.
            </seg>
          </u>
          <u>
            <seg>
              Det mest svårsmälta undantaget från koldioxidskatten handlar
              om flyget, som trots sin stora klimatpåverkan varken betalar energiskatter
              eller koldioxidskatter. Det kan låta lite tossigt, men det beror
              på att vi som medlemmar i ICAO, den internationella civilluftfartsorganisationen,
              har lovat att leverera skattebefriat bränsle. Det är möjligt att
              den regeln framstod som klok när organisationen bildades för si
              så där 50 år sedan, men i dag, med dagens klimatläge, framstår
              den som lätt absurd. Miljöpartiet tycker så klart att Sverige
              ska driva på för att få avtalet omförhandlat så att även flyget
              kan vara med och betala samma skatter som andra transportslag
              betalar. Men i väntan på det kan vi inte bara sitta och rulla
              tummarna. Vi föreslår att man inför en flygskatt per passagerare.
              Den är inte lika träffsäker som en bränsleskatt på så sätt att
              den inte ger ett incitament till effektivare motorer och effektivare
              inflygningar, men den ger fortfarande incitament till att minska
              den olyckliga ökningen av flygtrafiken som vi ser nu. Därför föreslår
              vi en flygskatt på 200 kronor för inrikesresor och 400 kronor
              för utrikesresor, något som ungefär skulle motsvara de energi-
              och koldioxidskatter som man i dag inte betalar. Så långt om flyget.
            </seg>
          </u>
          <u>
            <seg>
              Jag tänkte också drista mig till att säga någonting om bilarna.
              Jag är övertygad om att vi kommer att behöva minska bilåkandet
              på de ställen där det är möjligt, där det finns realistiska alternativ
              i form av gång-, cykel- och kollektivtrafik. Det funkar bra på
              vissa ställen, mindre bra på andra ställen. Därför kommer vi även
              i fortsättningen att behöva bilar. Men då krävs det också att
              de är mer energisnåla och gärna går på något förnybart bränsle.
            </seg>
          </u>
          <u>
            <seg>
              Vi ser i dag en positiv utveckling, att de nya bilar som säljs
              i större utsträckning går på förnybara bränslen. Däremot har vi
              fortfarande EU:s mest bränsletörstiga bilpark. Uppenbarligen har
              vi inte tillräckliga styrmedel för att få ned bränsleförbrukningen
              i bilarna. Givetvis är koldioxidskatten ett verktyg även här,
              för den som står i begrepp att köpa en ny bil funderar rimligtvis
              på vilken milkostnaden kommer att bli, och då är koldioxidskatten
              något som tas i beaktande.
            </seg>
          </u>
          <u>
            <seg>
              Studier har också visat att det är effektivt att ha ett styrmedel
              som verkar precis vid själva köptillfället, som en registreringsskatt
              som man betalar när man köper bilen. Det är en skatt som man har
              i bland annat våra nordiska grannländer. Den är dessutom koldioxidrelaterad,
              vilket har lett till att man har fått ned koldioxidförbrukningen
              i de nya bilar som säljs. Det vore förstås väldigt bra om vi kunde
              ha en sådan skatt även i Sverige. Det går mycket väl att utforma
              en sådan skatt så att det inte blir någon merkostnad för den som
              köper bränslesnåla bilar, medan den som köper bränsletörstiga
              bilar får betala en merkostnad för det som gör att man överväger
              om man inte skulle ha en lite mindre och bränslesnålare bil.
            </seg>
          </u>
          <u>
            <seg>
              Nu är det ju inte alla som har råd att köpa en sprillans ny bil.
              Många är hänvisade till begagnatmarknaden. De bilarna kommer i
              stor utsträckning från företagsbilar. Där är förmånsbeskattningen
              viktig för vilka bilar man väljer. Som förmånsbeskattningen ser
              ut i dag har många valt tunga och bränsletörstiga bilar. Det är
              olyckligt för dem som ska försöka köpa dessa bilar på andrahandsmarknaden
              och kanske får en dyrare bil än vad man hade tänkt sig.
            </seg>
          </u>
          <u>
            <seg>
              I Storbritannien har man en förmånsbeskattning som är koldioxidrelaterad.
              Det är ett sätt att även få dem som köper förmånsbilarna och inte
              betalar registreringsskatt som den som köper en ny bil att välja
              bränslesnålare bilar. Så tycker jag att vi borde ha det även i
              Sverige, så att vi får en styrning mot mer bränslesnåla bilar.
            </seg>
          </u>
          <u>
            <seg>
              Innan jag får ta upp det i ett replikskifte kan jag på en gång
              säga att jag vet att det är känsligt med den situation vi har
              i bilindustrin. Jag är inte blind för det som händer där. Visst
              kan man så här i efterhand tycka att det hade varit bra om Miljöpartiet
              redan tidigare hade fått igenom styrmedel för mer bränslesnåla
              bilar. Då kanske Volvo och Saab hade stått bättre rustade nu.
              Men så blev det inte.
            </seg>
          </u>
          <u>
            <seg>
              Det innebär inte att vi kan lägga ned hela klimatarbetet i väntan
              på bättre tider för bilindustrin. Klimatkrisen försvinner inte
              oavsett hur många jobbkriser och finanskriser vi har. Den nödvändiga
              omställningen inom bilindustrin blir inte mindre smärtsam för
              att vi skjuter upp den.
            </seg>
          </u>
          <u>
            <seg>
              Det är bättre att vi tar tjuren vid hornen nu och ser till att
              de människor som kanske tvingas att lämna sina jobb kan få nya
              jobb. Det är förstås en fråga som spänner långt utöver den skattepolitik
              som vi ska diskutera här i dag.
            </seg>
          </u>
          <u>
            <seg>
              Jag vill peka på en sak, nämligen det faktum att klimatomställning
              inte bara tar jobb utan också ger nya. Vindkraftverk som ska byggas,
              järnvägsspår som ska läggas och solceller som ska tas fram ger
              också jobb.
            </seg>
          </u>
          <u>
            <seg>
              För att de bra klimatsmarta alternativen ska gynnas och bli lönsamma
              måste vi ha politiker som är tydliga och vågar se till att det
              klimatsmarta blir mer lönsamt än det klimatdåliga. Där spelar
              klimatskatterna en stor roll.
            </seg>
          </u>
          <u>
            <seg>
              Därför, herr talman, vill jag yrka bifall till Miljöpartiets
              reservationer.
            </seg>
          </u>
          <note type="speaker">
            Anf. 61 LENNART HEDQUIST (m):
          </note>
          <u>
            <seg>
              Herr talman! Vi känner alla till och påverkas av den starka globala
              finanskrisen med åtföljande lågkonjunktur. Det har understrukits
              väldigt tydligt i debatten under förmiddagen. Vi kan samtidigt
              erinra om Sveriges position vid inledningen av denna finanskris
              och inledningen till lågkonjunkturen.
            </seg>
          </u>
          <u>
            <seg>
              Vi hade en stigande sysselsättning som hade gått upp under ett
              antal år. Sysselsättningen påverkades starkt av det arbetsutbud
              som skedde på grund av att det blev mer lönsamt att vara i arbete.
            </seg>
          </u>
          <u>
            <seg>
              Vi hade ett sjunkande skattetryck i Sverige. Det har tagit sig
              tydliga uttryck i att Sverige inte längre är det land i västvärlden
              som har det högsta skattetrycket. Även Danmark har sänkt sitt
              skattetryck, men Sverige har ett ännu lägre skattetryck.
            </seg>
          </u>
          <u>
            <seg>
              Vi hade då och vi har nu starka offentliga finanser. De har blivit
              särskilt starka av att vi i denna kammare har fattat beslut om
              att sälja av tillgångar som inte behöver vara i statens ägo. Likviden
              för den försäljningen bidrar nu till att de offentliga finanserna
              är väldigt starka.
            </seg>
          </u>
          <u>
            <seg>
              Så ser det ut vid ingången till den lågkonjunktur som vi nu står
              inför.
            </seg>
          </u>
          <u>
            <seg>
              Vi skulle kunna göra ett tankeexperiment, herr talman. Var hade
              Sverige stått i dag om den gamla trötta socialdemokratiska regeringen
              med sina stödpartier Vänsterpartiet och Miljöpartiet hade fortsatt
              att regera? Då hade vi haft en högre arbetslöshet vid ingången
              till den här konjunkturnedgången. Det torde vara oomtvistat med
              tanke på de förslag som vi har sett under den här perioden.
            </seg>
          </u>
          <u>
            <seg>
              Vi hade haft ett påtagligt högre skattetryck. De skattesänkningar
              som vi har genomdrivit för framför allt låg- och medelinkomsttagarna
              hade uteblivit. Möjligheten till egna beslut bland annat för konsumtionen
              hade varit begränsad för stora grupper i samhället. Vi hade haft
              ett fastighetsskattesystem som hade lett till kraftigt höjd fastighetsskatt
              i samband med de fastighetstaxeringshöjningar som just nu är ute
              och som var och en kan ta del av. Vi hade haft en stelnande offentlig
              verksamhet i kommuner och landsting. Där pågår det nu kundvalsmodeller
              och andra modeller för att utveckla och förnya den offentliga
              verksamheten så att människor har större möjlighet att själva
              påverka den offentliga servicen.
            </seg>
          </u>
          <u>
            <seg>
              Jag tror att det är viktigt att vid ingången till en sådan här
              konjunkturnedgång vara tydlig med att Sverige hade sett väldigt
              annorlunda ut om den gamla regeringen hade fått fortsätta att
              regera. Det kanske allra mest har kommit till uttryck nu när vi
              ser hur Socialdemokraterna, Miljöpartiet och Vänsterpartiet förhandlar
              om ett kommande regeringsalternativ. Hur hade det regeringsalternativet
              kunnat hantera den kris som vi nu står inför på grund av den globala
              utvecklingen?
            </seg>
          </u>
          <u>
            <seg>
              Jag har velat inleda med detta helt enkelt av den anledningen
              att det måste sägas vara oerhört viktigt i den politiska debatten
              där vi nu ska ställa alternativen mot varandra.
            </seg>
          </u>
          <u>
            <seg>
              Jag kommer nu till frågan om skattetrycket.
            </seg>
          </u>
          <u>
            <seg>
              Det är inget självändamål att sänka skattetrycket till någon
              speciell nivå. Däremot vet vi av utvecklingen att den ekonomiska
              politik som förs kan leda till antingen ett höjt skattetryck eller
              ett sänkt skattetryck. Om man för en bra ekonomisk politik kan
              man ju steg för steg få ett sänkt skattetryck. Det är vad som
              tydligt åskådliggjordes under de första två åren av denna mandatperiod.
            </seg>
          </u>
          <u>
            <seg>
              Det är viktigt att se att det är resultatet av den ekonomiska
              politiken som ger en höjd på skatterna.
            </seg>
          </u>
          <u>
            <seg>
              En av de allra viktigaste saker som har hänt under den här mandatperioden
              är onekligen det jobbskatteavdrag som leder till en sänkt inkomstskatt
              med cirka 1 000 kronor i månaden för alla som är i arbete. Det
              är alltså en skattesänkning som är ytterligt påtaglig för de allra
              flesta hushåll i vårt land.
            </seg>
          </u>
          <u>
            <seg>
              Det är intressant att notera att Socialdemokraterna och tydligen
              även i hög grad Marie Engström från Vänsterpartiet säger att de
              grupper som inte har jobbskatteavdrag inte skulle ha fått någon
              skattesänkning. Man talar om en arbetslöshetsskatt i termer av
              att en utebliven skattesänkning är en skatt. Socialdemokraterna
              har aldrig levererat någon skattesänkning för de grupperna. Socialdemokraterna
              har enbart talat om ökade bidrag.
            </seg>
          </u>
          <u>
            <seg>
              Vi har sänkt skatten för de människor som är i arbete. Då ska
              vi vara medvetna om att det kostar att vara i arbete. Det är resor
              till och från arbetet, kostnader för inkomsternas förvärvande,
              kostnader för a-kasseavgift och i många fall en fackföreningsavgift.
            </seg>
          </u>
          <u>
            <seg>
              Det är mot denna bakgrund ingalunda orimligt att de människor
              som är i arbete och betalar skatt på inkomstkällan arbete också
              har ett jobbskatteavdrag.
            </seg>
          </u>
          <u>
            <seg>
              Herr talman! De riktlinjer för budgetpolitiken och skattepolitiken
              som vi nu diskuterar innehåller också andra viktiga skattesänkningar,
              bland annat höjningen av den nedre brytpunkten för inkomstskatten.
              Det är en förändring som är oerhört viktig för många människor
              i vårt land. Det handlar om att en heltidsarbetande polis, en
              heltidsarbetande sjuksköterska, en heltidsarbetande tjänsteman
              i industrin och så vidare skulle, om man inte höjde denna nedre
              brytpunkt, få en marginalskattehöjning från 32 procent till 52
              procent redan vid ca 28 000 kronor i månaden. Det är väldigt många
              nyutexaminerade akademiker med stora studieskulder som skulle
              drabbas av denna marginaleffekt om vi inte gjorde någonting. Därför
              har det varit en väldigt prioriterad åtgärd att få till stånd
              en skattesänkning i det intervall där den nedre brytpunkten höjs
              till ungefär 31 000 kronor i månaden. Det är en reform som är
              av utomordentligt stor betydelse, inte minst i det läge som vi
              nu befinner oss i.
            </seg>
          </u>
          <u>
            <seg>
              Samtidigt, vilket har understrukits av flera talare tidigare,
              kommer nu en skattesänkning som också gäller pensionärerna. Det
              är en skattesänkning som Socialdemokraterna aldrig talade om skulle
              ske förrän vi införde jobbskatteavdraget. Nu får pensionärerna
              en skattesänkning parallellt med att pensionerna från och med
              den 1 januari 2009 skrivs upp tack vare att inkomstindex har höjts.
            </seg>
          </u>
          <u>
            <seg>
              Herr talman! Även om denna regering har haft en skattelagstiftningsagenda
              som har varit oerhört stark det har särskilt vi i skatteutskottet
              fått erfara med väldigt många skattepropositioner både föregående
              höst och denna höst upplever vi ändå att det återstår mycket att
              göra på skattelagstiftningens område eftersom vi har ärvt en skattelagstiftning
              där det finns väldigt många egendomligheter som vi successivt
              måste kunna rätta till.
            </seg>
          </u>
          <u>
            <seg>
              Men jag tycker att regeringen gör en riktning bedömning och först
              tar tag i de saker som är viktigast. Sedan kommer andra förändringar
              successivt. Och de kommer med säkerhet att leda till ytterligare
              skattepropositioner, även om det kanske inte blir lika många under
              det kommande året eftersom Sverige då är ordförandeland i EU och
              Regeringskansliet kommer att få arbeta väldigt mycket med den
              typen av frågor. Men det föreligger fortsatt anledning att åstadkomma
              förändringar som väldigt många efterfrågar på skatteområdet. Jag
              kan lugna alla som brukar ringa bland annat till mig och andra
              ledamöter i skatteutskottet genom att säga att vi inte har glömt
              dessa skatteförändringar heller.
            </seg>
          </u>
          <u>
            <seg>
              Herr talman! Jag yrkar bifall till förslaget i utskottets betänkande.
            </seg>
          </u>
          <note type="speaker">
            Anf. 62 LARS JOHANSSON (s) replik:
          </note>
          <u>
            <seg>
              Herr talman! Jag noterar med intresse att Lennart Hedquist inledde
              med att tala om vad som hade hänt om Socialdemokraterna hade fått
              regera vidare. Det hade säkert utvecklats på ett annat sätt än
              vad vi har sett nu eftersom vi har olika uppfattningar om skattepolitiken,
              om vi håller oss till bara den.
            </seg>
          </u>
          <u>
            <seg>
              Men Lennart Hedquist glömde två viktiga saker, nämligen att samhället
              hela tiden förändras. En regering kan aldrig sitta still och säga
              att det ska vara precis som det var 2006 också 2008. Dessutom
              sade vi väldigt tydligt inför valet 2006 att vi skulle reformera
              fastighetsskatten och att vi skulle tillsätta en parlamentarisk
              utredning för att göra en skatteöversyn. Det hade säkert utvecklats
              på ett annat sätt än vad som nu har varit fallet. Framför allt
              hade vi haft våra trygghetssystem kvar, som Lennart Hedquist inte
              nämnde någonting om. Dessa system har ni förstört på olika sätt
              under dessa två år. Det gör att vi nu befinner oss i en betydligt
              besvärligare situation när det gäller väldigt många människor.
            </seg>
          </u>
          <u>
            <seg>
              Jag kan notera att skatteutskottet i sitt yttrande till finansutskottet,
              som ligger som underlag för denna debatt, säger att det finns
              fem allmänna krav på det svenska skattesystemet. Ett av dessa
              krav är: Med beaktande av hållpunkterna ska skattereglerna vara
              generella och existerande särregler (skatteutgifter) löpande prövas
              för att förenkla systemet och för att skapa finansiellt utrymme
              för att sänka strategiska skattesatser. Det är en viktig punkt.
              För oss är det en viktig punkt att vi har ett skattesystem så
              att vi kan finansiera välfärden och att vi också har resurser
              för att till exempel i en lågkonjunktur kunna komma med stimulanspaket.
              Varför är inte det viktigt för Lennart Hedquist?
            </seg>
          </u>
          <note type="speaker">
            Anf. 63 LENNART HEDQUIST (m) replik:
          </note>
          <u>
            <seg>
              Herr talman! Självklart är det viktigt att kunna stimulera ekonomin
              genom till exempel skattesänkningar i en konjunkturnedgång.
            </seg>
          </u>
          <u>
            <seg>
              Till skillnad från Sverige har flertalet länder som nu drabbas
              av den globala finansoron och konjunkturnedgången inte resurser
              att vidta den typen av stimulansåtgärder om de samtidigt ska ha
              en ekonomi i balans.
            </seg>
          </u>
          <u>
            <seg>
              Sverige befinner sig nu i den situationen att vi har möjligheter
              att öka den budget och de budgetramar som vi kommer att anta senare
              i dag med ytterligare stimulanser. Därför har det varit så oerhört
              viktigt för denna regering att samtidigt ha starka offentliga
              finanser och att inte genomföra skattesänkningar i en stark konjunktur
              som inte är finansierade.
            </seg>
          </u>
          <u>
            <seg>
              Men vad vi har sett av socialdemokratisk politik på detta område
              är att Socialdemokraterna ogärna har sett att man sänker några
              skatter strategiskt. Under en högkonjunktur bör man kunna hålla
              tillbaka de offentliga utgifterna och ge ett utrymme för skattesänkningar.
              Det har Socialdemokraterna, som jag kan erinra mig, aldrig gjort.
            </seg>
          </u>
          <u>
            <seg>
              Beträffande fastighetsskattereformen som vi har genomfört kan
              man säga att Socialdemokraterna sent under valrörelsen började
              tala om att det nog fanns anledning att fundera på eventuella
              ändringar. Men jag tror att svenska folket är fullständigt på
              det klara med att det utan ett regeringsskifte inte hade skett
              en ordentlig reformering av fastighetsskatten. Effekten av den
              förändringen är särskilt påtaglig nu när alla människor får dessa
              kraftigt höjda taxeringsvärden. Då kan de räkna fram vilken skatt
              som de skulle ha behövt betala om man inte hade ändrat systemet.
            </seg>
          </u>
          <note type="speaker">
            Anf. 64 LARS JOHANSSON (s) replik:
          </note>
          <u>
            <seg>
              Herr talman! Det där är inte sant. Vi frös taxeringsvärdena på
              2005 års nivå. Vi hade också begränsningsregler som vi har kommit
              tillbaka till, och vi har återigen lagt fram förslag om att vi
              bör ha en begränsningsregel som omfattar alla.
            </seg>
          </u>
          <u>
            <seg>
              Ni höjer faktiskt fastighetsavgiften för människor med lågt värderade
              fastigheter, och er begränsningsregel har en massa hål i sig som
              gör att inte alla omfattas av den. Ni lovade dessutom att ni skulle
              ta bort fastighetsskatten, men det har ni inte gjort. Men vi behöver
              inte gräla mer om det.
            </seg>
          </u>
          <u>
            <seg>
              Vi tycker att det är viktigt att använda sig av skattepolitiken
              också för att stimulera i en lågkonjunktur. Därför har regeringen
              och vi inte delade meningar när det gäller bolagsskattesänkningar.
              Det tycker vi är okej. Men vi tycker att det har varit fel att
              under högkonjunkturen genomföra en massa olika skattesänkningar
              och säga till folk: Dessa skattesänkningar genomför vi, och så
              får ni själva ta ansvaret.
            </seg>
          </u>
          <u>
            <seg>
              Det som borgerliga ledamöter inte talar om är att även om jag
              får ett jobbskatteavdrag får jag en högre a-kasseavgift, får jag
              en sämre sjukförsäkring, får jag betala skatt på min trafikförsäkring
              etcetera. Man drabbas av andra kostnader. Nettot för löntagaren
              blir inte det som ni går ut och säger. Det är den väsentliga skillnaden
              när det gäller vad vi tycker när vi diskuterar skattepolitik.
            </seg>
          </u>
          <u>
            <seg>
              Vi vill ha en skattepolitik som innebär att vi finansierar våra
              gemensamma system och samtidigt skapar möjligheter för människor
              som blir arbetslösa eller sjuka att leva på de trygghetssystemen.
            </seg>
          </u>
          <u>
            <seg>
              Även för den som blir arbetslös och som får en så drastisk nedskärning
              i sin ekonomi gäller att han eller hon ska fortsätta att betala
              till sin a-kassa om vederbörande är medlem i facket och i a-kassan.
              Den kostnaden har man. Trots det drabbas man av den särskilda
              skatten på uppemot 900 kronor i månaden.
            </seg>
          </u>
          <note type="speaker">
            Anf. 65 LENNART HEDQUIST (m) replik:
          </note>
          <u>
            <seg>
              Herr talman! Det kan alltid finnas argument för att ändra i systemen.
              När det gäller det Lars Johansson här tar upp angående a-kasseavgiftens
              konstruktion finns det en god kännedom i denna kammare om att
              detta är någonting som fortfarande utreds.
            </seg>
          </u>
          <u>
            <seg>
              Däremot vill jag starkt vända mig mot Lars Johanssons ordval
              beträffande uteblivet jobbskatteavdrag. Att en viss grupp får
              en skattesänkning leder inte till höjd skatt för en annan grupp.
              Pensionärer eller arbetslösa har inte fått höjd skatt på grund
              av jobbskatteavdraget. De kan förvisso jämföra och säga: På grund
              av att jag inte befinner mig i arbete har jag högre skatt.
            </seg>
          </u>
          <u>
            <seg>
              En pensionär som är i arbete har dessutom ett förhöjt jobbskatteavdrag.
              Det går liksom inte att blanda skattesatserna för olika typer
              av inkomster och att säga att den som inte har den fördelaktigaste
              skatten inom ett visst inkomstslag därmed har drabbats av en typ
              av särskild skatt.
            </seg>
          </u>
          <u>
            <seg>
              Arbetslöshetsskatt eller pensionärsskatt är totalt främmande
              begrepp. Både pensionärsorganisationer och andra som använder
              den typen av ord bör fundera lite grann på detta. Pensionärerna
              har i många avseenden en väldigt god situation sett till behållen
              nettoinkomst eftersom de inte har samma avbränningar som den har
              som är i arbete.
            </seg>
          </u>
          <note type="speaker">
            Anf. 66 MARIE ENGSTRÖM (v) replik:
          </note>
          <u>
            <seg>
              Herr talman! I ditt anförande, Lennart Hedquist, sade du att
              ni i alliansregeringen står väldigt väl rustade för den kris som
              vi nu står inför. Ni beskyllde den förra regeringen för att vara
              gammal och trött. Inte bara vi i oppositionen utan också många
              fackföreningar och näringslivsorganisationer, menar jag, försöker
              faktiskt väcka den här regeringen till liv. Gör alltså någonting
              med tanke på hur det i dag ser ut!
            </seg>
          </u>
          <note>
            Vilken kommentar har Lennart Hedquist till det?
          </note>
          <u>
            <seg>
              Svenskt Näringsliv efterlyser mer av infrastrukturinvesteringar.
              Man efterlyser också mer av offentliga jobb och uppmanar regeringen
              att få fart på ekonomin.
            </seg>
          </u>
          <u>
            <seg>
              Organisationen Företagarna efterlyser mer av utbildningsinsatser
              så att fler människor blir anställbara och har den kompetens som
              man efterfrågar därför att man vill expandera. Det här är mycket
              viktiga signaler. Lennart Hedquist säger att ni står väl rustade
              och hänvisar till att man har genomfört jobbskatteavdragets steg
              ett och steg två och att man kommer att genomföra steg tre. Det
              är liksom regeringens medicin för att komma till rätta med de
              problem vi i dag har.
            </seg>
          </u>
          <u>
            <seg>
              Samtidigt reviderar ni era egna siffror och säger att vi snart
              kommer att ha ytterligare 170 000 människor i arbetslöshet. Det
              talas om en arbetslöshet på ca 9 procent. Jag tycker att detta
              är allvarligt.
            </seg>
          </u>
          <note type="speaker">
            Anf. 67 LENNART HEDQUIST (m) replik:
          </note>
          <u>
            <seg>
              Herr talman! Om Sverige betraktas utifrån finns det nog inte
              någon som hävdar annat än att Sverige relativt sett, i jämförelse
              med andra länder, står oerhört väl rustat för att möta verkningarna
              av den globala finanskrisen. Vi ska vara väldigt tacksamma för
              att vi i vårt land detta tror jag att nästan alla noterar har
              ett bra utgångsläge, till skillnad från hur det varit när tidigare
              konjunkturnedgångar har kommit.
            </seg>
          </u>
          <u>
            <seg>
              Visserligen är våra statsfinanser, offentliga finanser, väldigt
              konjunkturkänsliga. Vi vet till exempel att statsutgifterna kommer
              att öka i samband med en konjunkturnedgång och att inkomsterna
              kommer att sjunka, så det blir påfrestningar. Likväl är utgångsläget
              väldigt gott.
            </seg>
          </u>
          <u>
            <seg>
              Det finns alltid grupper som hastar fram förslag och som säger:
              Gör det, gör det och gör det! Lägger man förslagen bredvid varandra
              ser man hur spretigt det är. Då är det bättre att ha en regering
              som i lugn och ro analyserar läget och som tittar på vilka åtgärder
              som ska sättas in för att önskat resultat verkligen ska nås.
            </seg>
          </u>
          <u>
            <seg>
              Vi har redan nu en stark och expansiv budget det kan ingen förneka.
              Till den budgeten kan läggas ytterligare saker. Men det finns
              ingen anledning att hasta fram dem redan innan den här budgeten
              börjar verka. Det är den inriktning som regeringen har. Jag tror
              att vi ska akta oss för att alltför tidigt binda oss exakt vid
              vilka åtgärder som ska vidtas.
            </seg>
          </u>
          <note type="speaker">
            Anf. 68 MARIE ENGSTRÖM (v) replik:
          </note>
          <u>
            <seg>
              Herr talman! Lennart Hedquist svarar med att tala om att betrakta
              Sverige utifrån. Men om Lennart Hedquist ändrar perspektiv och
              betraktar Sverige inifrån, vilket jag tror att väldigt många människor
              i dag gör kanske i synnerhet de som har blivit varslade och som
              står inför arbetslöshet men också över huvud taget många i vårt
              land som känner en stor oro över vad som händer undrar jag om
              svaret till alla de människorna bara är att det gäller att sitta
              still i båten. Det har ju en tidigare borgerlig regering gjort.
              Hur det slutade vet vi.
            </seg>
          </u>
          <u>
            <seg>
              Det är märkligt att regeringen inte är tydligare och kommer med
              konkreta förslag i stället för att bara hänvisa till en framlagd
              budget.
            </seg>
          </u>
          <u>
            <seg>
              I mitt anförande tillstod jag att Vänsterpartiets budgetmotion
              är skriven delvis utifrån andra förutsättningar och andra prognoser
              än de vi i dag har att leva under. Med detta menar jag att man
              som politiker får vara så pass ärlig att man säger att man faktiskt
              kan se vad som händer runt omkring och att man kan revidera vad
              man tidigare sagt och även ompröva.
            </seg>
          </u>
          <u>
            <seg>
              Det är väl det som vi i oppositionen och också många organisationer
              gör. Men även regeringen får göra det. Det går inte att bara mena:
              Nu har vi lagt fram en budget, och nu sitter vi still i båten.
              Det här blir säkert jättebra. Vi har ju vårt kära jobbskatteavdrag.
              Det brukar vara lösningen på det mesta här i världen. Jag tycker
              att det är en ganska dålig politik från den här regeringens sida.
            </seg>
          </u>
          <u>
            <seg>
              Kalla inte den gamla regeringen och dess samarbetspartier för
              gamla och trötta i det här läget! Det är faktiskt vi som i dag
              är pigga och alerta och som vill diskutera nya förslag om förändringar
              för att förbättra Sveriges situation.
            </seg>
          </u>
          <note type="speaker">
            Anf. 69 LENNART HEDQUIST (m) replik:
          </note>
          <u>
            <seg>
              Herr talman! Gjorda eftervalsundersökningar visar att väljarkåren
              och de som byter parti i väldigt stor utsträckning just upplevt
              att den tidigare sittande regeringen var gammal och trött; sedan
              kan Marie Engström säga att väljarna hade fel. Men det råder ingen
              tvekan om att det var det faktiska förhållandet.
            </seg>
          </u>
          <u>
            <seg>
              Jag håller med Marie Engström om att många av de bedömningar
              som gjordes för ett halvår sedan, eller kanske ännu längre bakåt,
              nu när man läser dem delvis framstår som skrivna i vatten. Det
              har ju hänt så pass mycket att man måste göra helt andra bedömningar.
              Finansministern har helt nyligen redovisat alternativa scenarier
              utifrån hur man nu kan resonera om hur det kommer att gå.
            </seg>
          </u>
          <u>
            <seg>
              Samtidigt visar detta att vi har en regering som med ett finansiellt
              väldigt gott utgångsläge har situationen under ständig uppsikt
              och är beredd att komma med relevanta åtgärder för att nå önskat
              resultat. Men man ska inte snabbt kasta sig in i åtgärder som
              man inte har minsta aning om är de mest effektiva i dag. När man
              betraktar Svenskt Näringsliv, LO, det socialdemokratiska stimulanspaketet
              eller de överläggningar som sker i den rödgröna koalitionen kan
              man undra: Hur spretigt är inte detta?
            </seg>
          </u>
          <u>
            <seg>
              Vi får nu en stark budget som senare kan kompletteras med ytterligare
              verksamma åtgärder i den här krisen.
            </seg>
          </u>
          <note type="speaker">
            Anf. 70 HELENA LEANDER (mp) replik:
          </note>
          <u>
            <seg>
              Herr talman! Jag kanske inte kan svara för hela oppositionen,
              men jag känner mig inte så gammal och trött. Tvärtom känner jag
              mig väldigt pigg på att diskutera lite skattepolitik nu.
            </seg>
          </u>
          <u>
            <seg>
              En av de saker som Lennart Hedquist tog upp som jag reagerade
              särskilt på var att det skulle vara någonting alldeles unikt nytt
              i svensk politik att sänka skatterna för pensionärer genom ett
              grundavdrag. Jag skulle gärna vilja påminna om de höjda grundavdrag
              som gjordes under den förra, rödgröna majoriteten och som kom
              pensionärer och andra till del. Så väldigt nytt och storslaget
              är det inte.
            </seg>
          </u>
          <u>
            <seg>
              Det jag reagerade mest på var faktiskt inte det Lennart Hedquist
              sade utan vad finansministern sade. Jag hade ju ingen replikrätt
              då, men ni hör ändå till samma parti så det kanske går att diskutera
              frågorna där också. Det var finansministerns hätska utfall mot
              Miljöpartiets höjningar av koldioxidskatten.
            </seg>
          </u>
          <u>
            <seg>
              Jag minns en tid, inte alltför länge sedan, då finansministern
              försvarade höjda koldioxidskatter. Det händer även fortfarande
              om man frågar om olika andra miljöåtgärder på skattesidan som
              inte handlar om just höjd koldioxidskatt att man får till svar
              att det är bättre att höja koldioxidskatten.
            </seg>
          </u>
          <u>
            <seg>
              Det finns väldigt många starka nationalekonomiska argument för
              att koldioxidskatten är ett bra styrmedel. Jag vet att Anders
              Borg är mycket väl medveten om dem. Men i dag lät det plötsligt
              väldigt annorlunda. Höjda koldioxidskatter skulle vara en bombmatta
              mot svensk industri. Någonting var det. Det var i alla fall inte
              bra, lät det som.
            </seg>
          </u>
          <u>
            <seg>
              Jag skulle därför vilja fråga Lennart Hedquist: Är det så att
              Moderaterna har gjort en total makeover och helt lämnat allt vad
              klimatpolitik heter, eller är det så att vi kanske fortfarande
              behöver göra saker för att fixa klimatet?
            </seg>
          </u>
          <note type="speaker">
            Anf. 71 LENNART HEDQUIST (m) replik:
          </note>
          <u>
            <seg>
              Herr talman! Det finns ju många förslag från Miljöpartiet på
              det här området som är orealistiska. Men om vi tar de mer riktiga
              förslagen, som bland annat kan gälla höjd koldioxidskatt, är det
              väl bara att notera att även om man ser framför sig att det långsiktigt
              är en verkningsfull åtgärd att vidta måste man tänka lite på tajmning.
              Om man, särskilt som Miljöpartiet gör, höjer den skatten mycket
              kraftigt kan man utifrån det som framkom i det tidigare replikskiftet
              säga att er motion när den väcktes möjligen var skriven i vatten,
              det vill säga att den inte är rimligt relevant och aktuell i det
              läge vi befinner oss i i dag.
            </seg>
          </u>
          <u>
            <seg>
              Då borde Miljöpartiet kunna säga att de här förslagen kan vi
              återkomma till någon gång kommande år. Det kan inte vara läge
              att vidta de åtgärderna i Sverige i dag gentemot fordonsindustrin,
              gentemot den elintensiva industrin och så vidare. På det viset
              är det ju oerhört riktigt och viktigt det Anders Borg säger om
              Miljöpartiets alternativ. Det är viktigt och riktigt att säga
              att det är anmärkningsvärt att Socialdemokraterna som ett arbetarparti
              förhandlar om den typen av frågor i den situation som Sverige
              befinner sig i.
            </seg>
          </u>
          <note type="speaker">
            Anf. 72 HELENA LEANDER (mp) replik:
          </note>
          <u>
            <seg>
              Herr talman! Det skulle vara lättare för mig att bemöta argumenten
              om Lennart Hedquist kunde tala om vad det är för orealistiska
              och oriktiga förslag vi har och hur vi vill döda den elintensiva
              industrin. Visst, vi har förslag på höjd koldioxidskatt. Som alla
              känner till finns det nedsättningar för den elintensiva industrin,
              bara så att det är klart.
            </seg>
          </u>
          <u>
            <seg>
              Då menar Lennart Hedquist att det är dålig tajmning. Det är möjligt
              att höjningen skulle ha kommit mycket tidigare. Det är möjligt
              att vi skulle ha gjort det här för mycket längre sedan. Då hade
              vi kanske haft mindre av klimatkris nu.
            </seg>
          </u>
          <u>
            <seg>
              Problemet är ju att klimatet inte kan vänta tills vi har fått
              ordning på svensk fordonsindustri. Jag är inte övertygad om att
              svensk fordonsindustri kommer att börja rulla finemang bara för
              att vi släpper alla klimatstyrmedel. Vad händer med klimatet till
              dess?
            </seg>
          </u>
          <u>
            <seg>
              Jag blir lite orolig att klimatfrågan var någonting som Moderaterna
              tyckte var hippt och hett när alla andra tyckte att den var hipp
              och het. Nu när det inte är lika hippt och hett längre vill man
              helst inte veta av den. Det är i så fall väldigt tråkigt.
            </seg>
          </u>
          <note type="speaker">
            Anf. 73 LENNART HEDQUIST (m) replik:
          </note>
          <u>
            <seg>
              Herr talman! Det vi diskuterar nu, utifrån Miljöpartiets förslag,
              är kraftiga höjningar av bensin- och dieselskatten det kommande
              året. Då upplever, tror jag nog, en väldigt stor majoritet av
              svenska folket att det inte är läge att genomföra den typen av
              skatteskärpningar just nu. Det är andra åtgärder som är viktiga
              att vidta.
            </seg>
          </u>
          <u>
            <seg>
              När det så att säga gäller Sveriges position inom klimatområdet
              är det också så att det viktigaste för att åstadkomma en effekt
              globalt är att det vidtas åtgärder i andra länder. Där kanske
              Sverige inom ramen för till exempel biståndet skulle kunna göra
              insatser som gör att man får betydligt större inverkan på klimatet
              än vi skulle få genom att justera de svenska koldioxidskatterna.
            </seg>
          </u>
          <note type="speaker">
            Anf. 74 JÖRGEN JOHANSSON (c):
          </note>
          <u>
            <seg>
              Herr talman! Den finansiella krisen genomsyrar allt i dagens
              debatt. Medkänslan för dem som drabbas i krisens spår är stor.
            </seg>
          </u>
          <u>
            <seg>
              Orsakerna till kriser och lågkonjunktur kan alltid diskuteras
              och också vara många. Oavsett orsak måste de åtgärder som regeringen
              vidtar vara sådana att de dämpar krisens genomslag. Den budget
              som ligger på riksdagens bord innehåller mycket av åtgärder som
              kommer att dämpa krisen. Räcker inte det får man följa utvecklingen
              och se om ytterligare åtgärder kommer att krävas.
            </seg>
          </u>
          <u>
            <seg>
              I så fall måste de riktade åtgärder som vidtas komma i rätt tid,
              i rätt område och i rätt omfattning. Det kräver en analys för
              att få den träffsäkerhet som fordras. Jag upplever att många av
              de lösningar som har diskuterats i dag är schablonlösningar och
              inte de lösningar som kanske ger de allra bästa resultaten.
            </seg>
          </u>
          <u>
            <seg>
              Herr talman! Förhållandet att de flesta via jobbskatteavdraget
              fått mer pengar i plånboken har gett och kommer att ge en ökad
              köpkraft, vilket är viktigt i en krissituation. Hur hade det sett
              ut om jobbskatteavdrag 1 och 2 inte hade genomförts? Förstärkningen
              med jobbskatteavdrag 3 kommer att ytterligare stärka köpkraften
              i landet.
            </seg>
          </u>
          <u>
            <seg>
              För invånarna i mitt lilla län, västmanlänningarna, har det inneburit
              drygt 1 600 miljoner mer i plånboken. Lättnaden för företagen
              genom sänkta arbetsgivaravgifter den 1 januari motsvarar i mitt
              hemlän 630 nya jobb. För kommuner och landsting motsvarar kostnadssänkningen
              närmare 300 nya jobb.
            </seg>
          </u>
          <u>
            <seg>
              Så här kan man gå igenom område efter område, kommun efter kommun,
              landsting efter landsting för att se de positiva effekterna av
              den budget som börjar verka den 1 januari.
            </seg>
          </u>
          <u>
            <seg>
              Herr talman! Hur ser då oppositionens alternativ ut? Jag ska
              kort belysa Socialdemokraternas så kallade storsatsning på kommunsektorn.
              De hävdar ju att de skjuter till stora resurser till kommunerna.
              Jag konstaterar att det inte är så. I stället kan man sammanfatta
              deras budgetförslag i två ord, nämligen utarmning och toppstyrning.
            </seg>
          </u>
          <u>
            <seg>
              Socialdemokraterna slopar regeringens satsning på unga genom
              att ta bort sänkningen av arbetsgivaravgiften. Det innebär ett
              bortfall för kommunerna med 2 ½ miljard per år eller 7 ½ miljard
              under treårsperioden.
            </seg>
          </u>
          <u>
            <seg>
              Socialdemokraterna förstatligar dessutom fastighetsavgiften samtidigt
              som man till viss del kompenserar kommunerna, men inte fullt ut,
              vilket innebär en kommunal kostnad om drygt 2 miljarder per år
              eller 6 ½ miljard under treårsperioden.
            </seg>
          </u>
          <u>
            <seg>
              Det här innebär ökade kostnader för kommunsektorn med 14 miljarder
              under planperioden.
            </seg>
          </u>
          <u>
            <seg>
              Nu ökar man de generella bidragen till kommunerna under perioden
              med 1,3 miljarder. Samtidigt tar man fram pekpinnen och ger kommunerna
              specialdestinerade statsbidrag, om de gör exakt det man kräver
              naturligtvis, alltså en klar toppstyrning. Summan för de toppstyrda
              åtgärderna är 11,4 miljarder under planperioden.
            </seg>
          </u>
          <u>
            <seg>
              Är man generös kan man säga att Socialdemokraternas storsatsning
              på kommunerna ger 12,7 miljarder, alltså 1,3 miljarder mindre
              än regeringens förslag, när man väger s-förslaget mot alliansbudgeten.
            </seg>
          </u>
          <u>
            <seg>
              Jag har lång erfarenhet av den kommunala och landstingskommunala
              sektorn, så jag vet att kommunfolket inte ser det på det här viset.
              De räknar självfallet bort de specialdestinerade statsbidragen,
              då de pengarna ska finansiera saker som i dag inte finns inom
              kommunen eller förstärka saker som i dag redan finns där. Det
              är alltså inga nya pengar. Resultatet av Socialdemokraternas storsatsning
              på den kommunala sektorn blir i realiteten ett underskott på 12,7
              miljarder i förhållande till den budget vi har att ta ställning
              till i dag om man ser det med kommunfolkets ögon.
            </seg>
          </u>
          <u>
            <seg>
              Jag vill betona det här eftersom jag upplever att den debatt
              som fördes här på förmiddagen var helt fel. De RUT-utredningar
              vi har gjort av Socialdemokraternas budgetalternativ talar ett
              helt annat språk än det som sades tidigare här i förmiddags.
            </seg>
          </u>
          <u>
            <seg>
              Herr talman! Landsting och kommuner har en problematisk situation
              under kommande år. Budgeten ger dock pengar motsvarande en uppräkning
              av statsbidragen. Många budgetmakare i kommunerna blev överlyckliga
              över regeringens budgetförslag för någon månad sedan. Lika besvikna
              är de i dag då SKL, Sveriges Kommuner och Landsting, har skrivit
              ned prognosen för skatteutveckling för kommunsektorn. Frågan om
              skatte- och avgiftshöjningar börjar därför tas upp till diskussion
              ute i kommunerna. Jag kan konstatera att i många kommuner och
              landsting skulle en skattehöjning knappast gagna helheten. Jag
              hävdar dessutom att ingen regering hade skjutit till mer pengar
              än vad sittande regering har gjort med det ekonomiska utfall som
              sektorn visade upp under föregående år.
            </seg>
          </u>
          <u>
            <seg>
              Samtidigt är det viktigt att betona att det som situationen ser
              ut i dag är på sin plats att nogsamt följa utvecklingen inom kommun-
              och landstingssektorn och vid behov vidta åtgärder. Kommuner och
              landsting står för grunden till vår välfärd. Därför är det viktigt
              att följa utvecklingen. Jag konstaterar att utgångsläget i dag
              är betydligt bättre än när oppositionen skulle få gehör för sitt
              budgetförslag.
            </seg>
          </u>
          <u>
            <seg>
              Herr talman! Vi påverkas alla av finanskrisen. Vid sidan av oss
              som individer påverkas kommuner, landsting och stat. När man ser
              utvecklingen av alla varsel kan man få ett hum om svårigheten
              att planera inför en sådan här kris. Ännu värre blir det när man
              ser prisutvecklingen på olika områden. Bilindustrin och byggsektorn
              påverkas exempelvis direkt av prisbilden på järn och koppar. När
              vi ser på återvinningsbranschen eller skrotbranschen kan vi konstatera
              att priset på järnskrot på drygt tre månader har fallit från 2
              000 kronor till 100 kronor per ton, det vill säga ett fall på
              95 procent. Kopparpriset har fallit med 71 procent. Vem kunde
              förutse någonting liknande?
            </seg>
          </u>
          <u>
            <seg>
              I och med att det här är att se som råvarupriser kan vi följa
              problemkedjan via stålverken fram till den färdiga bilen eller
              det färdiga huset. Vi kan därför konstatera att för att lösa problemet
              är det grundläggande att bankkrisen löses snabbt så att ekonomiska
              resurser kan ställas till marknadens förfogande och hjulen börjar
              snurra igen.
            </seg>
          </u>
          <u>
            <seg>
              Herr talman! I ett sådant här läge är det givetvis bra att statsfinanserna
              är starka och att investeringsbudgeten är stor. Investeringsbudgeten
              för nästa år om 32 miljarder lägger grunden för att till stor
              del säkra jobben. Till de 32 miljarderna ska man också föra 4
              miljarder som förs över från innevarande år.
            </seg>
          </u>
          <u>
            <seg>
              Herr talman! Stimulans av arbetslinjen är en nyckelfråga för
              en positiv utveckling. Frågor som sänkta arbetsgivaravgifter och
              sänkt bolagsskatt är också nyckelfrågor i det sammanhanget. Det
              är därför positivt att Socialdemokraterna delar regeringens uppfattning
              om behovet av att sänka bolagsskatten. Det är också positivt att
              vi har samma syn på finansieringen av den sänkningen.
            </seg>
          </u>
          <u>
            <seg>
              Men här ser vi en klar skillnad mellan de olika oppositionspartierna.
              Det är ändå positivt att Socialdemokraterna som största oppositionsparti
              är positivt till förändringen. I och med att vi lever i en globaliserad
              värld är det viktigt att vi har konkurrenskraftiga företag för
              att de ska kunna bidra till vår gemensamma välfärd.
            </seg>
          </u>
          <u>
            <seg>
              Herr talman! Oppositionens avvikande yttrande på den här punkten
              har inledningsstrofer som jag tycker är väl värda att belysa.
              Jag ska citera dem, och jag vill redan inledningsvis betona att
              jag fullt ut delar uppfattningen i skrivningarna. Jag skulle dessutom
              vilja se den som inte gör det.
            </seg>
          </u>
          <u>
            <seg>
              Vänsterpartiet skriver exempelvis: Målsättningen för Vänsterpartiets
              politik är att få fler människor i arbete, trygga välfärden och
              skapa förutsättningar för en hållbar utveckling.
            </seg>
          </u>
          <u>
            <seg>
              Miljöpartiet skriver: Skattepolitiken är grundläggande. Den påverkar
              i stor utsträckning människors privata ekonomi. Samtidigt är det
              ett viktigt politiskt styrmedel som påverkar människors och företags
              beteenden.
            </seg>
          </u>
          <u>
            <seg>
              Socialdemokraterna skriver: Vi socialdemokrater har höga ambitioner
              för Sverige. Välståndet ska höjas och välfärden utvecklas. För
              att klara detta behöver Sverige en ansvarsfull framtidsinriktad
              ekonomisk politik.
            </seg>
          </u>
          <u>
            <seg>
              Herr talman! Jag delar de här uppfattningarna och ser med tilltro
              fram emot det stöd som den sittande regeringen tveklöst har i
              sitt arbete utifrån de här beskrivningarna. Med detta yrkar jag
              bifall till utskottets förslag i betänkandet.
            </seg>
          </u>
          <note type="speaker">
            Anf. 75 LARS JOHANSSON (s) replik:
          </note>
          <u>
            <seg>
              Herr talman! Jörgen Johansson inledde med att prata om att han
              tycker att regeringens politik är den rätta i rätt tid. Min fråga
              till Jörgen Johansson blir då om han möjligen var med på den hearing
              som finansutskottets s-grupp hade för någon vecka sedan den 4
              november.
            </seg>
          </u>
          <u>
            <seg>
              Om han läser vår gemensamma motivreservation från Socialdemokraterna,
              Vänstern och Miljöpartiet kan Jörgen Johansson på s. 154 se att
              Riksgäldskontoret bedömer att man för 2009 reviderar ned statsskulden
              med 106 miljarder och visar ett underskott på 23 miljarder. För
              2010 räknar man med att statsbudgeten kommer att ha ett underskott
              på 35 miljarder.
            </seg>
          </u>
          <u>
            <seg>
              Det är hög tid för regeringen att agera, skulle jag vilja säga.
              Jag måste skarpt ifrågasätta att man säger att man måste analysera
              läget ytterligare när de här siffrorna finns på bordet. Självfallet
              måste regeringen agera. Teknikföretagen redovisade redan i maj
              att det är en inbromsning på väg i den svenska konjunkturen, att
              vi kommer att få sämre ekonomisk aktivitet och att tillväxten
              går ned. Detta påverkar självfallet också kommunerna. Men varför
              agerar inte regeringen?
            </seg>
          </u>
          <u>
            <seg>
              Kommunpolitikerna är oerhört oroade inför sina budgetbehandlingar,
              som de har precis nu. De räknar med stora underskott nästa år.
              Det Jörgen Johansson pratar om är ingenting som kommunpolitiker
              känner igen. De räknar med större underskott. De håller på att
              gå igenom ekonomin och konstaterar att det inte blir några uppräkningar
              av statsbidragen eller några andra åtgärder från regeringen. Detta
              gör att de tvingas att i vissa fall höja skatten eller skära ned
              under kommande år. Därtill kommer de stora problemen med den ökande
              arbetslöshet som man förväntar sig.
            </seg>
          </u>
          <note type="speaker">
            Anf. 76 JÖRGEN JOHANSSON (c) replik:
          </note>
          <u>
            <seg>
              Herr talman! Jag är väl medveten om kommuners och landstings
              situation. Kanske framför allt landstingen har en svår situation
              nästa år. Samtidigt är såväl jag som Lars Johansson väl medvetna
              om hur det ekonomiska utfallet var föregående år, där man har
              positiva siffror på i storleksordningen 1315 miljarder. Det är
              därför jag i mitt anförande hävdar att ingen regering, oavsett
              färg, skulle ha gjort på annorlunda sätt än vad nuvarande regering
              har gjort.
            </seg>
          </u>
          <u>
            <seg>
              Nu har vi en situation där Socialdemokraterna går ut i debatten
              här på förmiddagen och slår sig för bröstet för att de ger betydligt
              mycket mer pengar till kommunerna. När man sedan gör en specialgranskning
              av motionen kan man konstatera att detta är helt fel. De satsningar
              ni gör är dessutom specialdestinerade statsbidrag, och vi vet
              ju vilken inställning såväl kommun- som landstingsfolket har till
              den typen av statsbidrag eftersom det krävs att man ska göra vissa
              saker för pengarna för att man ska få dem. Pengarna är inte generella,
              och i och med det är de inte att räkna med som kompensation för
              den ekonomiska situation kommunerna och landstingen har. Med andra
              ord är ert budgetalternativ från Socialdemokraterna avsevärt mycket
              sämre ur ekonomisk synvinkel för kommunerna än vad alliansförslaget
              är.
            </seg>
          </u>
          <u>
            <seg>
              Vi har en budget som ligger på bordet med en investeringssumma
              på i storleksordningen 32 miljarder. 32 miljarder jag ska kanske
              inte säga aldrig förr, men det är åtskilliga decennier sedan som
              vi låg på den nivån, Lars Johansson. Detta kommer givetvis att
              bidra till att förändringar sker. Förändringar därutöver för jag
              kan se att sådana kanske kan komma att behövas måste vara målinriktade
              och finna rätt mål för att inte bli generella så att vi sprider
              pengar för vinden, för att uttrycka sig lite yvigt.
            </seg>
          </u>
          <note type="speaker">
            Anf. 77 LARS JOHANSSON (s) replik:
          </note>
          <u>
            <seg>
              Herr talman! Frågan är då om Jörgen Johansson har noterat vad
              som sker ute i landet med alla de varsel som nu föreligger som
              innebär att väldigt många människor får en mycket låg a-kasseersättning
              när de inte har några jobb kvar. I många fall kommer de att knacka
              på dörren till kommunkontoret och säga att de måste ha försörjningsstöd
              för att kompensera sig för den dåliga a-kassa som regeringen har
              infört. Vad säger Jörgen Johansson till centerpolitikerna ute
              i bygderna? Vad säger Jörgen Johansson till Kent Johansson som
              nu har uppdraget att samordna insatserna i västra Sverige där
              arbetslösheten kommer att vara störst till en början? Sedan tror
              jag nog att arbetslösheten kommer att se illavarslande ut på väldigt
              många andra håll i Sverige också, inte minst i Olofström.
            </seg>
          </u>
          <u>
            <seg>
              Vad säger Jörgen Johansson när de kommer med förslag om att arbetsmarknadspolitiken
              måste få en större omfattning, att det måste finnas utbildningsbidrag
              för människor som blir arbetslösa och att det måste bli en annan
              a-kassa som gör att man kan leva på den så att kommunerna slipper
              att kompensera människor för att de inte har tillräcklig ersättning?
              Vad säger Jörgen Johansson till de centerpolitiker som nu sitter
              med de här uppgifterna och som pratar med oss socialdemokrater
              och fackliga företrädare på de orter som drabbas av de här varslen?
              Vad säger ni till dem?
            </seg>
          </u>
          <note type="speaker">
            Anf. 78 JÖRGEN JOHANSSON (c) replik:
          </note>
          <u>
            <seg>
              Herr talman! Givetvis är även jag bekymrad över den situation
              som råder. Jag tror inte att det finns någon i detta land som
              inte är bekymrad. Det var ingen som kunde föreställa sig det genomslag
              som finanskrisen har fått.
            </seg>
          </u>
          <u>
            <seg>
              Jag har ständiga kontakter med vårt kommun- och landstingsfolk
              eftersom jag inom partiet har ansvaret för att ha just den typen
              av kontakter på det kommunalekonomiska planet.
            </seg>
          </u>
          <u>
            <seg>
              Jag hade så sent som i helgen ett resonemang med Kent Johansson
              i Västra Götaland om den här typen av frågor. Vi är väl överens
              om de program som bör vidtas. Vi ska givetvis bevaka detta så
              att åtgärder sätts in om så erfordras.
            </seg>
          </u>
          <note type="speaker">
            Anf. 79 MARIE ENGSTRÖM (v) replik:
          </note>
          <u>
            <seg>
              Herr talman! Jörgen Johansson pratade väldigt mycket om situationen
              i kommuner och landsting, men han gav inte något som helst besked
              om vad regeringen tänker göra åt den situation som bland annat
              Sveriges Kommuner och Landsting har pekat på att man står inför
              år 2010. Jörgen Johansson sade: Vi följer utvecklingen, och vid
              behov kanske vi tar till åtgärder.
            </seg>
          </u>
          <u>
            <seg>
              Tycker inte Jörgen Johansson att det redan nu är läge att ge
              besked? Tycker inte Jörgen Johansson att behoven finns redan i
              dag? I vår budgetmotion har vi i Vänsterpartiet tagit upp en rad
              förslag om ökad sysselsättning i kommuner och landsting. Vi tycker
              att det är en viktig fråga.
            </seg>
          </u>
          <u>
            <seg>
              Sedan har jag några andra frågor som är mer skatterelaterade.
              Jörgen Johansson pratade också om jobbskatteavdraget som en viktig
              åtgärd för att öka sysselsättningen och ifrågasätter vad som skulle
              hända om inte steg tre av jobbskatteavdraget sjösattes nästa år.
              Jörgen Johansson pratar också om vikten av att sänka arbetsgivaravgifter
              i företag.
            </seg>
          </u>
          <u>
            <seg>
              När det gäller steg tre av jobbskatteavdraget undrar jag vilka
              grupper som ni främst har höjt köpkraften för när ni har genomfört
              jobbskatteavdragen. Det är inte för låginkomsttagare det vet vi
              utan det är för dem med högre inkomster. På vilket sätt skulle
              det i så fall stimulera ekonomin?
            </seg>
          </u>
          <u>
            <seg>
              Jag har tittat på det som Riksrevisionen har skrivit om socialavgifter
              i företag och de nedsättningar som har funnits och som finns.
              De åtgärderna har haft en väldigt ringa påverkan på sysselsättningen.
              Det kan vara så att man av andra skäl vill stimulera mindre företag,
              men just sysselsättningspåverkande har inte de här åtgärderna
              varit.
            </seg>
          </u>
          <note type="speaker">
            Anf. 80 JÖRGEN JOHANSSON (c) replik:
          </note>
          <u>
            <seg>
              Herr talman! Jag har ett långt förflutet på den kommunala och
              landstingskommunala sidan och känner den problematik de jobbar
              med och den vånda som finns i november månad varje år. Just nu
              pågår slutfilandet på de budgetar som läggs fram i kommuner och
              landsting.
            </seg>
          </u>
          <u>
            <seg>
              Jag nämnde tidigare att vi hade ett överskott på 1315 miljarder
              föregående år, och samtidigt vet vi att detta inte är något generellt
              problem i kommunerna. Man ser inget mönster i var problemen finns
              inom kommunsektorn, utan det är enstaka kommuner här och där.
              Man bör nästan göra en analys för varje kommun. Jag tror inte
              att det är rätt väg att då gå ut med generella förändringar. Här
              behöver man kanske göra analysen fullt ut. Vad beror det här på?
              Behövs det mer pengar? Om så är fallet anser jag att regeringen
              bör gå in och pröva detta men inte i det här skedet. Vi lägger
              fram en mycket stark investeringsbudget som även kommer att påverka
              den kommunala sektorn.
            </seg>
          </u>
          <u>
            <seg>
              Som jag nämnde slog arbetsgivaravgiften även igenom, precis som
              Marie Engström var inne på i sitt anförande, i de kommuner och
              landsting som redan har anställda i de här åldersgrupperna. Den
              sänkning som kommer från årsskiftet motsvarar, tror jag, 300 jobb
              i direkta pengar till kommuner och landsting i mitt hemlän. Det
              är rätt stora summor som går den vägen och stärker upp den kommunala
              delen.
            </seg>
          </u>
          <u>
            <seg>
              Om det är höginkomsttagare eller låginkomsttagare som får stärkt
              köpkraft beror på hur man räknar. Följer man det gängse systemet
              som fackföreningar och parterna på arbetsmarknaden använder är
              det faktiskt de som tjänar i storleksordningen 20 000 kronor som
              får det stora utfallet av jobbskatteavdragen. Om alla får 1 000
              kronor mer i månaden höjer man tveklöst köpkraften i alla kommuner.
              Det påverkar även den kommunala ekonomin i slutändan.
            </seg>
          </u>
          <note type="speaker">
            Anf. 81 MARIE ENGSTRÖM (v) replik:
          </note>
          <u>
            <seg>
              Herr talman! Jag tycker att det är väldigt svårt att få ett tydligt
              svar från Jörgen Johansson när det gäller hur regeringen ser på
              behovet av mer resurser till kommuner och landsting. Vi lär väl
              återkomma till den frågan.
            </seg>
          </u>
          <u>
            <seg>
              Jag tog upp frågan om en sänkning av socialavgifter i mindre
              företag. Skillnaden på stora och små företag är att vinstutvecklingen
              är mycket sämre i mindre företag än i större företag. Det kan
              man slå fast, men det är ett väldigt dyrt sätt använda sänkningen
              för att öka sysselsättningen. Varje ny sysselsatt kostar väldigt
              mycket pengar. I stället kan man använda pengarna till exempel
              till riktade utbildningsinsatser och riktade arbetsmarknadspolitiska
              åtgärder. Riksrevisionen har tagit fram en rapport om precis det
              här. Jag tycker att den är väldigt intressant att läsa. Den bör
              man ta till sig. Alla har ju knappa resurser, och de ska användas
              på absolut bästa sätt.
            </seg>
          </u>
          <u>
            <seg>
              Jag tog som exempel regeringens sänkning av socialavgifter för
              ungdomar under 26 år. Denna åtgärd kostade nästan 1 miljon kronor
              för varje anställd. För de pengarna skulle man ha kunnat få många
              fler ungdomar tillbaka i arbete genom att använda dem till riktade
              arbetsmarknadspolitiska åtgärder just för dem som har svårt att
              få ett arbete.
            </seg>
          </u>
          <u>
            <seg>
              Om man tittar på andra sidan vet vi också att många företag frågar
              efter arbetskraft som har rätt utbildning. Företagen säger att
              om de får det kan de också anställa fler och expandera.
            </seg>
          </u>
          <note type="speaker">
            Anf. 82 JÖRGEN JOHANSSON (c) replik:
          </note>
          <u>
            <seg>
              Herr talman! I diskussionen med företagen när det gäller bolagsskatter
              och arbetsgivaravgifter har svaret varit entydigt. Det är arbetsgivaravgiften
              som man i första hand vill ha sänkt.
            </seg>
          </u>
          <u>
            <seg>
              Vi får en lite underlig diskussion. Här för ett av oppositionspartierna
              en diskussion där man anklagar regeringen för att sänka arbetsgivaravgiften
              och för att det är dyrt, medan ett annat oppositionsparti anklagar
              alliansregeringen för att man höjde arbetsgivaravgifterna. Tanken
              var att man skulle sänka ytterligare som jag förstår det av den
              diskussionen. Det blir en lite underlig diskussion, tycker jag,
              från oppositionssidan. Samordningen är lika med noll i det här
              sammanhanget.
            </seg>
          </u>
          <u>
            <seg>
              Den sänkning som åberopades tidigare här i förmiddags kom från
              det paket som man gjorde för att få fram fler jobb 1996, där Riksrevisionen
              konstaterade att varje jobb kostade 1 ½ miljon, vilket var orsaken
              till att det togs bort.
            </seg>
          </u>
          <u>
            <seg>
              Vad gäller förstärkning till kommunerna är sänkningen av arbetsgivaravgifterna
              en klar kostnadsförbättring för kommunerna. Dessutom bidrar utvecklingen
              på fastighetssidan. I och med att vi har lagt om fastighetsskatten
              är det ju faktiskt så att tillväxten av fastighetsskatterna tillfaller
              kommunerna. Det är en icke oansenlig summa som tillfaller den
              kommunala sektorn genom de delarna. De två delarna motsvarar ungefär
              uppräkningen av statsbidragen, om vi ser det i pengar.
            </seg>
          </u>
          <note type="speaker">
            Anf. 83 GUNNAR ANDRÉN (fp):
          </note>
          <u>
            <seg>
              Herr talman! Det är naturligtvis en mycket stor ära att få avsluta
              denna debatt i dag. Den har varit lång den började redan kl. 9
              och har innehållit många och värdefulla och en del ganska roliga
              inlägg också. Jag får beklaga, herr talman, att siste talaren
              blir en som tillhör den trötta regeringskoalitionen, men man kan
              glädja sig åt att jag kommer att ställa några frågor till den
              alerta oppositionen i stället, en opposition som ju är ung och
              i vissa avseenden grön en smula rörig, får jag väl ändå säga,
              i någon del också. Jag ska börja med de frågorna.
            </seg>
          </u>
          <u>
            <seg>
              Jag ställde den första frågan redan den 15 oktober under den
              allmänpolitiska debatten till vice ordföranden i skatteutskottet,
              den ärade ledamoten från Göteborg Lars Johansson, nämligen: Hur
              många fler Volvobilar får Volvo sälja i Sverige om man höjer inkomstskatterna
              med 24 miljarder 2009?
            </seg>
          </u>
          <u>
            <seg>
              Jag fick inget svar på frågan den gången, och jag har insett
              att det är en svår fråga. Jag har läst Göteborgs-Posten, som jag
              rekommenderades i svaret, varje dag därefter, men jag har tyvärr
              inte fått något svar där. Därför vill jag ställa frågan till Lars
              Johansson: Hur många nya Volvobilar kommer det att säljas i hela
              Sverige om man höjer inkomstskatterna för vanligt folk med ytterligare
              24 miljarder i förhållande till regeringens förslag för 2009?
            </seg>
          </u>
          <u>
            <seg>
              Det är en viktig fråga, för den gäller hur vi ska säkra jobben
              i Sverige. Därför kan man inte låta bli att svara på den frågan.
              Folk måste ha pengar att köpa Volvobilar för.
            </seg>
          </u>
          <u>
            <seg>
              Jag skulle gärna vilja ställa den frågan till dig, Marie Engström,
              också, för ni vill ju höja skatterna ännu mer. Om man läser i
              statsbudgeten om de totala inkomsterna ser man att ni vill höja
              skatterna mer, med 96,8 miljarder kronor för 2009. Allt detta
              är inte inkomstskatter, det är helt riktigt, men det är den totala
              summan. Det är mycket pengar i alla fall.
            </seg>
          </u>
          <u>
            <seg>
              Jag ska ställa samma fråga till Helena Leander, men jag vet ju
              att ni inte vill att man ska köpa några Volvobilar alls. Därför
              ska jag ställa frågan på ett annat sätt. Ni vill att man ska höja
              skatterna med sammanlagt 21 miljarder i förhållande till regeringen.
              Hur många cyklar vill ni att man ska köpa, och hur många tågresor
              har ni tänkt att man ska göra nästa år, om man höjer skatterna
              med 21 miljarder utöver regeringens förslag? Det är också en viktig
              fråga. Kollektivtrafikresenärerna måste ju ha pengar att betala
              för, och cyklar är inte helt billiga de heller.
            </seg>
          </u>
          <u>
            <seg>
              Det är viktigt att vi har klart för oss att om vi ska få någon
              efterfrågan i det här landet med den situation som vi befinner
              oss i måste människor ha pengar att köpa för. Det är därför det
              är särskilt viktigt att vi har kunnat införa det tredje ledet
              i jobbskatteavdraget.
            </seg>
          </u>
          <u>
            <seg>
              Det är inte så som Lars Johansson sade, att regeringen under
              de här tre åren hade sänkt skatterna med 80 miljarder. Jag tror
              att Marie Engström kom närmare sanningen när hon talade om runt
              62 eller 65 miljarder. Det är den storleksordningen jag tror att
              det handlar om. Men om vi hade haft en situation med 80 miljarder
              eller 62 eller 65 miljarder högre inkomstskatter, hur många Volvobilar
              mindre hade sålts då, uppriktigt sagt?
            </seg>
          </u>
          <u>
            <seg>
              Det får vara någon måtta på hur man argumenterar om att allt
              är den här regeringens fel när man själv skulle ha sett till att
              arbetslösheten hade varit mycket högre beroende på att skatterna
              hade varit så mycket högre.
            </seg>
          </u>
          <u>
            <seg>
              Jag tror att det är många vanliga löntagare som nästa år blir
              är ganska tacksamma för att de slipper betala 50 procent och mer
              i marginalskatt när de kommer över 27 800 kronor eller något sådant
              och att den skjuts upp till en bit över 30 000 kronor. Jag tror
              att det är väldigt värdefullt att människor har mer pengar att
              disponera.
            </seg>
          </u>
          <u>
            <seg>
              Det går tillbaka till den ursprungliga frågan, som socialdemokrater
              ofta har så svårt att svara på: Vem tillhör mervärdet av det arbete
              man gör? Tillhör det staten, eller tillhör det faktiskt den som
              utför arbetet? Vi är eniga om att vi behöver mycket skatter i
              det här landet, men vi måste också vara medvetna om att arbetets
              förtjänst i grunden tillhör den som har utfört arbetet den tillhör
              inte staten. Det bör ni tänka på, socialdemokrater, att om vi
              ska få någon efterfrågan måste människorna ha mer pengar att köpa
              för. Det tycker jag är en av de stora reformer som vi har gjort:
              Vi har ökat valfriheten för enskilda människor att bestämma vad
              de vill göra med sitt överskott.
            </seg>
          </u>
          <u>
            <seg>
              Däremot kommer arbetet aldrig att ta slut. Där hade Ernst Wigforss
              rätt redan 1928. Jag vet att Raimo Pärssinen inte tycker om att
              man citerar gamla socialdemokrater, men det tycker jag är alldeles
              utmärkt. Arbetet tar inte slut det kommer att fortsätta.
            </seg>
          </u>
          <u>
            <seg>
              Lars Johansson var också inne på några andra saker, bland annat
              det här tillhör väl kanske de roligare avsnitten att man skulle
              återinföra förmögenhetsskatten av rättviseskäl. Det får finnas
              måtta i detta. Socialdemokraterna hade en förmögenhetsskatt där
              de allra rikaste i detta land var undantagna. Ska ni undanta dem
              nu igen?
            </seg>
          </u>
          <u>
            <seg>
              Jag var en av dem som tyckte att det var bra att ni undantog
              dem, men jag tyckte att det blev ännu bättre nu när vi kunde undanta
              alla dem som inte var lika rika som de allra rikaste. Själva finessen
              i detta, Lars Johansson, är att vi ska se till att så många företag,
              företagare och framför allt arbetsplatser som möjligt blir kvar
              i detta land. Om ni hotar med att återinföra förmögenhetsskatten
              finns risken att det blir ännu fler företag som flyttar utomlands.
              Det är den stora risken. Det är därför i stort sett inga andra
              länder i Europa längre har någon förmögenhetsskatt.
            </seg>
          </u>
          <u>
            <seg>
              Det är det som är problemet med detta. Ni hotar i själva verket
              jobben i Sverige och kan göra så att de flyttar till andra länder
              om ni fortsätter hota med att återinföra förmögenhetsskatten.
              Däremot var det alltså bra, tycker jag, att ni undantog dem som
              var allra rikast. Jag tyckte det var jättebra, för då flyttade
              de inte ut sina jobb ur landet. Men det var ännu bättre när vi
              kunde införa samma regel för alla andra människor i det här landet.
            </seg>
          </u>
          <u>
            <seg>
              Sedan är frågan, som vi har diskuterat här ett par gånger: Vad
              är rättvis beskattning? Socialdemokraterna har ju vid några tillfällen
              utlovat att det ska vara rättvis beskattning. Nu vet vi att till
              exempel på fastighetsskatteområdet var det så sent som för ett
              år sedan en fruktansvärd orättvisa i den fastighetsskattereform
              som hade införts av de fyra regeringspartierna. Nu har i alla
              fall Socialdemokraterna, och såvitt jag förstår delvis de andra
              partierna också, i stort sett helt och hållet anslutit sig. Det
              handlar om en skillnad som är mindre än 100 miljoner. En del säger
              att det är 40 miljoner för dem som taxeras lite över 5 miljoner
              kronor.
            </seg>
          </u>
          <u>
            <seg>
              Men om det var så fruktansvärt orättvist, består då rättvisan
              i dessa 40 eller 100 miljoner kronor? Jag förstår inte detta.
              Jag har aldrig förstått detta. Ni kanske kan gå in på detta: Vad
              är den absoluta rättvisan?
            </seg>
          </u>
          <u>
            <seg>
              Det gäller också inkomstbeskattningen. Är det så fruktansvärt
              orättvist just nu? Då måste ni förklara att ni ska ta bort allt
              detta och återinföra en rättvis beskattning. Och jag menar att
              det är väldigt bra om ni kan komma fram till vad som är rättvis
              beskattning.
            </seg>
          </u>
          <u>
            <seg>
              Jag har tidigare frågat socialdemokrater vad rättvis inkomstbeskattning
              är. Vi får inte ett riktigt svar på den frågan, och därför svävar
              väljarna i ovisshet om det.
            </seg>
          </u>
          <u>
            <seg>
              Herr talman! Jag har med 24 sekunder överskridit min talartid
              och slutar således här.
            </seg>
          </u>
          <note type="speaker">
            Anf. 84 HELENA LEANDER (mp) replik:
          </note>
          <u>
            <seg>
              Herr talman! Gunnar Andrén frågar mig exakt hur många fler cyklar
              som kommer att köpas och hur många fler tågresor som kommer att
              ske med Miljöpartiets politik. Nu kanske jag är besvärande liberal
              för en folkpartist, men jag tycker inte att politiken ska specialreglera
              exakt hur många cyklar som ska köpas och hur många tågresor som
              ska göras.
            </seg>
          </u>
          <u>
            <seg>
              Däremot är jag ganska trygg i att det med Miljöpartiets politik
              kommer att köpas en del cyklar och göras en del tågresor, framför
              allt fler än vad som sker med regeringens politik där man hellre
              satsar investeringspengar på vägbyggen än på järnvägar.
            </seg>
          </u>
          <u>
            <seg>
              Den poäng som jag tror att Gunnar Andrén vill komma fram till
              är att om man höjer skatten får människor mindre pengar att röra
              sig med, och då har de inte råd att köpa cyklar och åka tåg. Nu
              är det så att de pengar vi tar in i form av skatt tänkte vi inte
              gräva ned i en grop i marken, utan vi tänkte använda dem till
              exempel till att bygga järnvägar, vilket ger arbete, och till
              att ge större trygghet för arbetslösa och pensionärer, som på
              så sätt får pengar att köpa cyklar för, eller vad de nu vill göra.
            </seg>
          </u>
          <u>
            <seg>
              Man kan givetvis utforma detta på olika sätt, och jag ska inte
              svära på vad som ger bäst sysselsättningseffekter. Jag vill dock
              hävda att det inte är så att dessa pengar försvinner någonstans.
              Snarare är det så att folk med en grön politik kanske kommer att
              köpa lite färre Volvobilar och lite fler cyklar. Det tror jag
              är bra för klimatet.
            </seg>
          </u>
          <note type="speaker">
            Anf. 85 GUNNAR ANDRÉN (fp) replik:
          </note>
          <u>
            <seg>
              Herr talman! Jag är glad att jag fick några repliker trots att
              jag tillhör den gamla trötta regeringssidan. Jag ska försöka svara
              på frågorna.
            </seg>
          </u>
          <u>
            <seg>
              Jag vill gärna ge Helena Leander det erkännandet att hon helt
              rätt tolkat intentionerna med min fråga om cyklarna. Frågan är
              naturligtvis vem som använder pengarna bäst. Eftersom ni inte
              vill att man ska köpa några Volvobilar har jag full förståelse
              för att det då inte heller behövs några vägar. Det inser jag också.
              Ytterligare några cykelvägar kan förstås behövas, men det kanske
              inte är lösningen på problemen. Det var ett sätt att spetsa till
              det hela.
            </seg>
          </u>
          <u>
            <seg>
              Det är viktigt att ha klart för sig vilken väg man i själva verket
              vill gå, inte i bemärkelsen den byggda vägen, utan vilken riktning
              man vill ha på politiken. Då tror jag att det är en felaktig politik
              att vilja höja det samlade skattetrycket med 21 miljarder för
              alla de andra åtgärder som kommer, vilket ni vill nästa år. Det
              jag har reagerat mot är alltså att ni vill ha en stramare budget
              i det budgetläge som nu föreligger. Det tror jag är en felaktig
              politik. Den expansiva politik som regeringen i detta sammanhang
              företräder är den mer korrekta. Om det ställs ytterligare frågor
              på detta område får jag väl återkomma till varför er politik är
              fel.
            </seg>
          </u>
          <u>
            <seg>
              Jag har försökt begränsa mig till skattepolitiken i det här sammanhanget,
              men eftersom jag har några sekunder kvar av min repliktid kan
              jag nämna att genom att vi har en så stark offentlig ekonomi,
              bland annat tack vare att Miljöpartiet, Vänsterpartiet och Socialdemokraterna
              tidigare medverkat till det, finns det goda möjligheter till andra
              stora stimulansåtgärder framöver.
            </seg>
          </u>
          <u>
            <seg>
              Det gäller att, som Lennart Hedquist var inne på, se till att
              inte göra felaktiga saker med dessa pengar genom att exempelvis
              införa beställarstöd, produktionsstöd eller annat sådant, något
              som bland annat mitt lilla parti tillsammans med Socialdemokraterna
              var med om att införa 19741976. Det blev inte så bra, det ska
              gärna sägas. Vi har sett hur det gått för varvsindustrin. Den
              finns inte längre kvar.
            </seg>
          </u>
          <note type="speaker">
            Anf. 86 HELENA LEANDER (mp) replik:
          </note>
          <u>
            <seg>
              Herr talman! Vi ska försöka att inte upprepa misstagen från 1974.
            </seg>
          </u>
          <u>
            <seg>
              Det är sant att Miljöpartiet i sin budget har ett något högre
              saldo än regeringen. Det är sällan man får kritik för att man
              försöker vara ansvarsfull, men jag håller med om att i ett läge
              som detta borde man möjligen överpröva och kanske ha en något
              mer expansiv politik. Trots allt har det hänt en del. Konjunkturnedgången
              ser ut att bli allvarligare än vad vi trodde när vi lade vår budget.
              Det får vi i så fall återkomma till.
            </seg>
          </u>
          <u>
            <seg>
              Saldoskillnaden är emellertid inte alla de 21 miljarderna som
              vi höjer skatterna med, framför allt miljöskatter. Vi har även
              högre utgifter. Det handlar om större trygghet för människor som
              står utanför arbetet, och det handlar också om stora investeringar
              i klimatomställning. Det är sådant som skapar jobb, hållbara jobb
              som inte försvinner när stora stadsjeepar plötsligt inte längre
              är så populära. I framtiden kommer människor troligtvis att i
              stor omfattning cykla och åka tåg. Om man då byggt järnvägar är
              det något som finns kvar.
            </seg>
          </u>
          <u>
            <seg>
              För tydlighetens skull ska jag säga att jag efter debatten inte
              tänkt gå ut och riva upp några vägar. Snarare handlar det om att
              de investeringar vi gör i ny infrastruktur är sådant som vi får
              leva med under lång tid framöver. Då gäller det att prioritera
              rätt. Det handlar inte om att öka kapaciteten i vägtransporter
              utan om att bygga ut järnvägarna, för det är där vi ser stora
              möjligheter att skapa ett framtidsinriktat och klimatsmart resande.
            </seg>
          </u>
          <note type="speaker">
            Anf. 87 GUNNAR ANDRÉN (fp) replik:
          </note>
          <u>
            <seg>
              Herr talman! Helena Leander säger att hon vill försöka förhindra
              misstagen från 1970- och 1980-talen. Det räcker faktiskt inte.
              Man måste förhindra liknande misstag. Varvindustrin kan vi visserligen
              inte lägga ned en gång till, och vi kan inte försöka bygga Stålverk
              80. Det var den typen av direktriktade branschstöd som visade
              sig vara helt orealistiska, för de byggde inte på förväntad efterfrågan.
            </seg>
          </u>
          <u>
            <seg>
              Problemet med Miljöpartiets politik är detta tillhör inte riktigt
              skattepolitiken, men vi har diskuterat frågan tidigare att de
              är inne på branschstöden igen, och det är farligt. Därför tog
              jag upp det ytterligare en gång. I övrigt har jag inte mycket
              att tillägga.
            </seg>
          </u>
          <u>
            <seg>
              Jag skulle kunna säga mycket om till exempel flygskatten och
              en del andra saker, men jag avstår från det eftersom jag inser
              att många av kammarens ärade ledamöter vill diskutera andra saker.
            </seg>
          </u>
          <note type="speaker">
            Anf. 88 MARIE ENGSTRÖM (v) replik:
          </note>
          <u>
            <seg>
              Herr talman! Gunnar Andrén nämnde hiskeliga belopp som Vänsterpartiet
              skulle ha föreslagit i skattehöjningar. Jag känner inte riktigt
              igen dem.
            </seg>
          </u>
          <u>
            <seg>
              Jag ska försöka redogöra för, vilket jag också gjorde i mitt
              huvudanförande, hur vi ser på skattesänkningar. Jämfört med år
              2006 föreslår Vänsterpartiet inkomstskattesänkningar med drygt
              30 miljarder kronor, närmare bestämt 32 miljarder. Jag jämförde
              det med regeringens förslag om jobbskatteavdrag steg 1, 2 och
              3 som uppgår till 65 miljarder kronor. Vi går försiktigare fram
              än regeringen, bland annat på grund av att vi satsar på fler reformer.
              Vi tycker att det är viktigare med trygghet vid arbetslöshet och
              sjukdom än vad regeringen tycker.
            </seg>
          </u>
          <u>
            <seg>
              Med facit i hand kanske man ska vidta vissa försiktighetsmått.
              Vi vet att de offentliga finanserna under kommande år inte kommer
              att vara så starka som de varit hittills. Jag påminde om vad som
              hände i mitten av 90-talet när vi var med och sanerade efter den
              förra borgerliga regeringen, när vi hade ett budgetunderskott
              på 200 miljarder kronor, när vi fick höja inkomstskatterna med
              mellan 50 och 60 miljarder kronor för att sedan under en lång
              rad av år försöka sänka skatten för löntagarna, försöka kompensera
              för den höjning vi hade gjort. Det var motivet.
            </seg>
          </u>
          <u>
            <seg>
              Jämfört med regeringen gör vi inte heller en sänkning av bolagsskatten,
              och vi ifrågasätter de sänkta socialavgifterna vid anställning
              av personer under 26 år. De kanske är de bärande skillnaderna
              mellan vår och regeringens politik. Vi har också en hel del förslag
              när det gäller klimatfrågan, vilket jag återkommer till i min
              nästa replik.
            </seg>
          </u>
          <note type="speaker">
            Anf. 89 GUNNAR ANDRÉN (fp) replik:
          </note>
          <u>
            <seg>
              Herr talman! Jag vill bara för protokollets skull säga att de
              siffror jag nämnde hade jag tagit ur betänkandets tabell 3 för
              statsbudgetens inkomster 2009. Där kan man läsa att avvikelserna
              från regeringens förslag är från Socialdemokraternas sida plus
              33 ½ miljarder, från Vänsterpartiets sida 96,8 miljarder och från
              Miljöpartiets sida 21 miljarder.
            </seg>
          </u>
          <u>
            <seg>
              Jag inser naturligtvis att allt inte är relevant, att det inte
              tecknar en exakt bild av hur mycket man vill höja skatterna, men
              det visar skillnaden mot den stimulanspolitik som regeringen står
              för i detta läge. Det var det viktiga för mig. Jag inser att det
              finns olika bevekelsegrunder för detta och säger därför ingenting
              om de exakta sakerna.
            </seg>
          </u>
          <u>
            <seg>
              Jag skulle vilja ta upp en annan sak, som inte tagits upp så
              mycket inte heller Marie Engström tog upp det. När vi 1990 införde
              den nya skattereformen lades ett skattetak på inkomster på 50
              procent, exklusive sociala avgifter. Detta höjdes av den nya socialdemokratiska
              regeringen 1995. Värnskatten infördes i två skikt.
            </seg>
          </u>
          <u>
            <seg>
              Vi i Folkpartiet har hela tiden sagt att vi måste ta tillbaka
              detta. Men nu när vi har lite problem har man inte möjlighet att
              göra den här värnskatten en gång till. Det är en del av problemet
              med värnskatten. Jag håller med Anders Borg om att man kanske
              inte kan sänka värnskatten just nu. Felet var att ni behöll pengarna
              under tolv år, när ni hade sanerat så mycket som ni hade gjort
              och ni gjorde det bra. Ni gjorde ingenting åt värnskatten. Därför
              tycker jag att man måste se till att ta bort värnskatten framöver
              för att det möjligen ska kunna bli en värnskatt igen om det skulle
              behövas. Det skulle kanske ha behövts just nu, men vi har inte
              möjligheten. Det är viktigt att komma ihåg varför värnskatten
              infördes.
            </seg>
          </u>
          <note type="speaker">
            Anf. 90 MARIE ENGSTRÖM (v) replik:
          </note>
          <u>
            <seg>
              Herr talman! 90-talets skattereform var bra såtillvida att man
              betonade vikten av likformig beskattning. Men detta har ni i alliansen
              varit duktiga på att göra avsteg från. Det är synd att man inte
              kan upprätthålla det.
            </seg>
          </u>
          <u>
            <seg>
              Problemet med den reformen var att den var ganska rejält underfinansierad.
              Jag hoppas att man har lärt sig den läxan. Jag skulle vilja ta
              upp två saker, eftersom det här är min sista möjlighet till replikskifte.
            </seg>
          </u>
          <u>
            <seg>
              Det ena är skatten för dem som i dag varslas och eventuellt kommer
              att bli arbetslösa. De kommer, med er egen retorik, att få en
              skattechock. För att få jobbskatteavdrag ska man också ha ett
              jobb, en löneinkomst. Men har man inkomst från a-kassa gäller
              inte den skattenivån längre. Människor kan gå ut i arbetslöshet
              och dessutom få höjd skatt. Det får man inte med Vänsterpartiets
              politik. Vi vill ha generella sänkningar som gäller alla oavsett
              om man har löneinkomst, är pensionär, har sjukersättning eller
              har ersättning från a-kassan. Det är en väsentlig skillnad. Där,
              Gunnar Andrén, tycker jag att man kan prata om rättvisa. Du frågade
              förut vad rättvisa skatter är. Detta tycker Vänsterpartiet är
              rättvisa skatter. Sedan kanske vi inte sänker med lika många miljarder
              som ni gör. Det är en annan sak. Vi vill satsa pengar. Vi vill
              jobba offensivt med vårt budgetalternativ.
            </seg>
          </u>
          <u>
            <seg>
              Det andra gäller mindre företag. Vänsterpartiet har en rad förslag
              till stimulanser för mindre företag. Vi tar bort sjuklönekostnaderna
              för de minsta. Vi vill införa avdrag för dem som satsar på forskning
              och utveckling. Vi vill sänka arbetsgivaravgifterna för soloföretagare
              som anställer någon. Vi har alltså en rad förslag på området.
              Men vi tycker inte att man ska trilla bort pengar till exempel
              genom att sänka socialavgifter för ungdomar när det finns så mycket
              bättre och effektivare sätt att komma till rätta med ungdomsarbetslösheten.
            </seg>
          </u>
          <note type="speaker">
            Anf. 91 GUNNAR ANDRÉN (fp) replik:
          </note>
          <u>
            <seg>
              Herr talman! Jag hör att Vänsterpartiet har väldigt många andra
              förslag. Mycket pengar har ni också. Det förklaras av att ni höjer
              inkomstskatterna så väldigt mycket för vanligt folk som arbetar.
              Det är det som är skillnaden. Om man höjer skatterna med 1 000
              kronor i månaden för varje inkomsttagare får man in en fruktansvärd
              massa pengar som man kan göra något med. Då kommer frågan: Vem
              tillhör frukterna av arbetet? Jag menar att vi måste se till att
              människor får ut mer av detta.
            </seg>
          </u>
          <u>
            <seg>
              Visst ser det ut som att det finns en orättvisa i det som Marie
              Engström talar om. Det är inte lätt att förklara skillnaden mellan
              arbetsinkomst och a-kasseersättning för folk. Men det är lite
              olika saker. Det ena är en försäkring. Det andra är arbetsinkomst.
              Det blir lite olika saker, vilket är jättesvårt att förklara för
              den som drabbas. Men det finns bara en skatteskala.
            </seg>
          </u>
          <u>
            <seg>
              Det är ungefär samma sak som när man säger att pensionärer är
              orättvist behandlade. Så är det inte! Det finns bara en skatteskala.
              Sedan finns det olika avdrag för detta. Det är jättesvårt att
              förklara detta för folk, och ni profiterar på det väldigt mycket.
              Jag anser för min del att ni har gjort precis samma sak. Det kan
              vi se när vi tittar tillbaka i tiden. Varför fick inte pensionärer
              avdragsrätt för a-kasseavgift till exempel? Varför fick de inte
              det? Det var en jätteorättvisa.
            </seg>
          </u>
          <note type="speaker">
            Anf. 92 LARS JOHANSSON (s) replik:
          </note>
          <u>
            <seg>
              Herr talman! Gunnar Andrén hade ett antal frågor. Jag ska svara
              på tre av dem.
            </seg>
          </u>
          <u>
            <seg>
              Den första handlade om bilar. Blir det fler bilförsäljningar
              med socialdemokratisk politik? Ja, det blir det. Vi lägger förslag
              om att miljöbonusen ska gälla under hela 2009. Det vore väldigt
              bra om Gunnar Andrén kunde ansluta sig till det förslaget.
            </seg>
          </u>
          <u>
            <seg>
              Den andra frågan handlade om förmögenhetsskatten. Jag har väldigt
              svårt att förstå att de människor som har kapital inte kan betala
              1 procent i skatt. Under Socialdemokraternas regeringsinnehav
              under tolv år, från 1994 och fram till 2006, fick de som hade
              kapital på börsen 1994 en väldigt bra utveckling. Den förmögenhetsskatt
              de betalade var en väldigt liten andel i relation till den förmögenhetstillväxt
              som skedde under den socialdemokratiska regeringsperioden. Nu
              när vi inte har någon förmögenhetsskatt faller börsen med 40 procent.
              De som har kapital har tappat enorma belopp. Det beror inte på
              förmögenhetsskatten, utan på andra faktorer.
            </seg>
          </u>
          <u>
            <seg>
              Angående den tredje frågan: Det är 80 miljarder ni har sänkt
              skatten med, inklusive 2009. Det är det vi debatterar.
            </seg>
          </u>
          <u>
            <seg>
              Jag skulle vilja fråga Gunnar Andrén hur han ser på a-kassan.
              Vi har erfarenhet av att Folkpartiet tidigare alltid har verkat
              för generella socialförsäkringssystem och a-kassesystem, för att
              alla ska kunna leva på a-kasseersättningen. Det har vi varit överens
              om som en generell politik. Ni har i uppgörelsen med Moderaterna
              backat från denna ståndpunkt. Kommer ni att ändra er nu när arbetslösheten
              står för dörren?
            </seg>
          </u>
          <note type="speaker">
            Anf. 93 GUNNAR ANDRÉN (fp) replik:
          </note>
          <u>
            <seg>
              Herr talman! Vad gäller den första frågan kan alla lägga märke
              till en sak: Lars Johansson väljer att inte svara på den fråga
              jag ställer. Han svarar på en helt annan fråga och pratar om ett
              riktat produktionsstöd till miljöbilar. Men jag ställde en fråga
              som Lars Johansson fortfarande inte har svarat på: Hur många fler
              Volvobilar säljs det om man höjer inkomstskatterna för folk med
              24 miljarder nästa år? Det är en svår fråga; jag inser detta.
              Det är lättare att svara på en annan. Men jag vill ha svar på
              just den frågan.
            </seg>
          </u>
          <u>
            <seg>
              När det gäller förmögenhetsskatten tror jag för min del att vi
              har helt olika utgångspunkter för varför vi ska ha förmögenhetsskatt.
              Ni vill ha den för att några inte ska ha för höga inkomster. Jag
              respekterar det. Men för mig är det viktigare att behålla jobben
              i Sverige. Det är därför jag så intensivt stöder att ni tog bort
              förmögenhetsskatten för dem för vilka det var allra viktigast,
              för Ikea och allihop, så att jobben blev kvar i Sverige. Om ni
              vill skicka ut fler jobb ur Sverige får ni väl göra som Miljöpartiet
              och samarbeta med dem. Men jag tycker att det är bättre att jobben
              är kvar i Sverige. Därför ska vi inte ha någon förmögenhetsskatt
              i Sverige. Vi ska däremot ha en progressiv inkomstbeskattning.
              Det har vi aldrig varit emot.
            </seg>
          </u>
          <u>
            <seg>
              När det gäller arbetslöshetsförsäkringen finns det inte något
              tvivel om att det finns lite olika uppfattningar inom den nuvarande
              regeringen. Så är det. Men jag bestrider absolut beskrivningen
              att vi fick backa. Tvärtom uppfattade jag det som att det var
              andra partier som i Bankeryd fick backa för Folkpartiet. Vi lyckades
              klara en stor del av försäkringen kvar på en högre nivå. Det är
              uppriktigt sagt en lögnaktig beskrivning att säga att det var
              Folkpartiet som fick backa. Det var det inte. Det var andra partier
              som ville andra saker och hade det mycket tuffare.
            </seg>
          </u>
          <note type="speaker">
            Anf. 94 LARS JOHANSSON (s) replik:
          </note>
          <u>
            <seg>
              Herr talman! Det är inte sant, Gunnar Andrén. En av de första
              åtgärder som den borgerliga regeringen vidtog var att sänka ersättningen
              inom sjukförsäkringen. Ni sänkte det som Socialdemokraterna hade
              infört, med tio basbelopp. Nu har vi lagt fram sådana förslag
              igen, och det ska bli roligt att se om ni kan ansluta er till
              de förslagen.
            </seg>
          </u>
          <u>
            <seg>
              Jag fick inget riktigt svar angående a-kassan. Ni har försämrat
              a-kassan väldigt radikalt. Det måste du tillstå. Jag noterar i
              dag och det var därför jag ställde frågan till Gunnar Andrén att
              en av dina partikamrater i riksdagen, Hans Backman i arbetsmarknadsutskottet,
              sagt att folkpartigruppen vill ha höjd a-kassa till 80 procent.
              Det låter väldigt intressant. Då kanske ni kan ansluta er till
              den socialdemokratiska uppfattningen om en a-kassa på 80 procent.
              Det vore väldigt bra att få ett besked om det. Det framgår av
              Ekoinslaget att det är Folkpartiets riksdagsgrupp som tycker att
              taket i a-kassan ska höjas till 80 procent. Det vore väldigt intressant
              att se om det är på det viset eller om det bara är ett utspel.
              Vi har lagt fram flera förslag, när det gäller att förbättra a-kassan
              naturligtvis, men också när det gäller att stimulera ekonomin.
            </seg>
          </u>
          <u>
            <seg>
              På frågan om det blir en bättre bilförsäljning med socialdemokratisk
              politik svarar jag att det är klart att det blir. Vi vill ju stimulera
              ekonomin. Det handlar inte bara om skatterna och de 200 kronorna
              i skattesänkning som ni har i ert sista förslag för låg- och medelinkomsttagare.
              Det är inte det folk efterfrågar nu. Man efterfrågar säkra trygghetssystem
              som gör att man även om man blir arbetslös har en ekonomi som
              gör att man kan handla. Även dessa kanske behöver handla en begagnad
              bil, även om de inte har råd till en ny bil. Vi vill stimulera
              en familjeekonomi genom att höja barnbidragen för att på det viset
              skapa ekonomiskt utrymme och få människor att konsumera i större
              utsträckning för att motverka lågkonjunkturen.
            </seg>
          </u>
          <u>
            <seg>
              Vi har alltså lagt fram en lång rad olika förslag, och hittills
              har ni sagt: Nej, vänta och analysera. Men jag vill veta: Är det
              Folkpartiets uppfattning att a-kassan ska höjas?
            </seg>
          </u>
          <note type="speaker">
            Anf. 95 GUNNAR ANDRÉN (fp) replik:
          </note>
          <u>
            <seg>
              Herr talman! Det är riktigt att i en koalitionsregering, precis
              som ni har varit med och infört flygskatt en gång i tiden, får
              man göra vissa prioriteringar. Man får inte igenom allt man vill.
              Det är alldeles riktigt som Hans Backman säger att Folkpartiets
              förslag framöver är att vi ska höja a-kassan igen. Det är vårt
              förslag, och vi skäms inte över detta. Man får se alltihop som
              en helhet. Vi står för våra åsikter, men vi får inte igenom alltihop.
              Det fick inte ni heller. Ni gjorde massor med dumma saker som
              vi röstade emot förskräckliga saker, uppriktigt sagt.
            </seg>
          </u>
          <u>
            <seg>
              När det gäller Volvobilarna är detta den väsentligaste frågan
              av alla. Lars Johansson pratar om riktade stöd. Det kan vi också
              vara med och diskutera, till exempel hur vi ska ha det med miljöpremier
              och allt möjligt. Det är en lämplighetsfråga. Jag ställde dock
              en annan fråga, och jag har väntat sedan den 15 oktober på att
              få ett svar på den: Blir det fler Volvobilar sålda om man höjer
              inkomstskatterna för vanligt folk?
            </seg>
          </u>
          <u>
            <seg>
              Lars Johansson väljer konsekvent, mycket duktigt och skickligt,
              att svara på en annan fråga. Men skriv svaret i Göteborgs-Posten:
              Blir det fler bilar av märket Volvo sålda om vi höjer skatterna
              ordentligt för vanligt folk?
            </seg>
          </u>
          <note>
            Överläggningen var härmed avslutad.
          </note>
          <note>
            8 § Åtgärder för bättre kreditmöjligheter för företag
          </note>
          <note>
            Föredrogs
          </note>
          <note>
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note type="speaker">
            Anf. 96 EMMA HENRIKSSON (kd):
          </note>
          <u>
            <seg>
              Herr talman! Nu kommer vi här i kammaren att gå över till att
              debattera något som är lite mindre i sitt omfång. Vi har precis
              haft en många timmar lång debatt om hela budgeten. Det ärende
              vi nu ska debattera handlar om det tredje extra tillägget som
              vi har behandlat här i kammaren under hösten för att komma till
              rätta med de problem som har sköljt in över Sverige på grund av
              den internationella finanskrisen.
            </seg>
          </u>
          <note>
            Propositionen syftar till att få i gång den kreditförsörjning
            för företag som behövs för att hjulen i Sverige ska rulla. Konkret
            innehåller förslaget överlåtelse av aktier i Venantius AB till
            AB Svensk Exportkredit och en förstärkt utlåning från AB Svensk
            Exportkredit och Almi Företagspartner AB.
          </note>
          <u>
            <seg>
              Förutom dessa konkreta förslag innehåller betänkandet också tre
              följdmotioner.
            </seg>
          </u>
          <u>
            <seg>
              Innan jag överlämnar ärendet till debatt vill jag också understryka
              vikten av att vi har kunnat samarbeta över parti- och blockgränserna
              för att behandla detta ärende. Jag vill också rikta ett stort
              tack för det idoga arbete som har genomförts på Regeringskansliet,
              finansutskottets kansli och näringsutskottets kansli.
            </seg>
          </u>
          <note type="speaker">
            Anf. 97 HANS HOFF (s):
          </note>
          <u>
            <seg>
              Herr talman! Den globala finanskrisen påverkar företagens möjligheter
              att få tillgång till bankkrediter. Möjligheterna att finansiera
              affärer med medelfristiga eller längre betalningstider har minskat
              väsentligt liksom utbudet av kortfristiga krediter.
            </seg>
          </u>
          <u>
            <seg>
              De negativa effekterna som följer av dessa brister i marknadens
              funktionssätt drabbar näringslivet generellt men riskerar att
              få särskilt negativa effekter för företag som är mer exponerade
              för affärsrisker eller som kan anses vara mer sårbara under rådande
              marknadsförhållanden.
            </seg>
          </u>
          <u>
            <seg>
              Bristande tillgång till krediter gör situationen särskilt besvärande
              för nya företag liksom för små och medelstora företag. Problemet
              är också tydligt kännbart i samband med exportaffärer, eftersom
              exportkrediter betraktas som mer riskabla än inhemska krediter.
            </seg>
          </u>
          <u>
            <seg>
              Vi stöder därför regeringens förslag om att förbättra företagens
              möjligheter att finansiera sin verksamhet genom ett kapitaltillskott
              till Almi och Svensk Exportkredit. Regeringens förslag ligger
              i linje med de förslag vi socialdemokrater tidigare har presenterat.
            </seg>
          </u>
          <u>
            <seg>
              Men dessa åtgärder är långt ifrån tillräckliga för att möta den
              situation som landets småföretagare befinner sig i. Vi socialdemokrater
              vill att riksdagen här i dag ska besluta om att ge regeringen
              i uppdrag att snarast återkomma till riksdagen med ett småföretagarpaket.
              Detta småföretagarpaket vill vi ska innehålla en särskild satsning
              på företag i de branscher som hittills drabbats hårdast av jobbkrisen.
              Det kan till exempel handla om insatser för underleverantörer
              till fordonsindustrin.
            </seg>
          </u>
          <u>
            <seg>
              Det behövs också satsningar på bristyrkesutbildning och matchning,
              satsningar på att sänka arbetsgivaravgifterna för små företag,
              satsningar på stöd till exportrådgivning och satsningar på investeringar
              i de mindre företagens forskning och utveckling.
            </seg>
          </u>
          <u>
            <seg>
              Herr talman! Det är inte bara vi socialdemokrater som ser och
              förstår att regeringen nu måste vidta åtgärder för att stärka
              det svenska näringslivet. I förra veckan presenterades Swedbanks
              och Företagarnas småföretagarbarometer. Den visade att pessimismen
              bland landets småföretagare nu har ökat påtagligt.
            </seg>
          </u>
          <u>
            <seg>
              Många småföretagare tror nu att krisen om ett år kommer att vara
              värre än krisen i början av 1990-talet. Vd för Företagarna, Anna-Stina
              Nordmark Nilsson, sade till TT att utvecklingen har gått snabbare
              än någon kunnat ana. Hon talade om risken för ett blodbad på företag
              liknande den stora nedgången 19911992, när 60 000 småföretag gick
              i konkurs. Vd:n konstaterar vidare att det vore bra om man kunde
              undvika ett nytt blodbad och efterfrågar åtgärder från regeringen.
              Även Svenskt Näringsliv kräver nu att regeringen vidtar åtgärder
              i det konjunkturläge företagen befinner sig i.
            </seg>
          </u>
          <u>
            <seg>
              Herr talman! Varje dag regeringen inte reagerar genom att vidta
              åtgärder är en förlorad dag för jobb och tillväxt i vårt land.
              Jag yrkar bifall till vår reservation som innebär att riksdagen
              i dag ger regeringen i uppdrag att snarast återkomma till riksdagen
              med satsningar på småföretagen i ett samlat småföretagarpaket.
            </seg>
          </u>
          <note type="speaker">
            Anf. 98 ULLA ANDERSSON (v):
          </note>
          <u>
            <seg>
              Herr talman! Jag vill börja med att yrka bifall till reservationerna
              4 och 5 av Vänsterpartiet.
            </seg>
          </u>
          <u>
            <seg>
              Först vill jag ta upp två övergripande saker. Den ena handlar
              om den överenskommelse som finns mellan partierna i riksdagen
              att vid extraordinära händelser när det krävs förkortad propositionstid
              ska samtliga partier kontaktas för en överenskommelse. Det har
              inte skett i det här fallet, och det har inte skett i det tidigare
              fallet. Jag skulle vilja skicka med till regeringen att de bör
              följa denna överenskommelse i framtiden. Vi i Vänsterpartiet förstår
              att det måste gå snabbt, men vi vill också att överenskommelsen
              ska respekteras.
            </seg>
          </u>
          <u>
            <seg>
              Det var det ena. Det andra, som handlar om lite övergripande
              frågor, rör riksdagens arbete. Finansutskottets kansli är ett
              mycket kompetent och engagerat kansli. De är ett mycket bra stöd
              för oss i finansutskottet. Jag har suttit i riksdagen i två år
              och har stor förståelse för att man måste hålla i pengar till
              tjänstemän i regeringens och riksdagens administration.
            </seg>
          </u>
          <u>
            <seg>
              Men jag tycker också att riksdagens arbete måste respekteras.
              Därför skulle jag gärna se en utökning av antalet tjänstemän till
              riksdagens förfogande och då särskilt i finansutskottets kansli
              med tanke på allt som händer och för att det ska kunna vara demokratiskt
              säkrat.
            </seg>
          </u>
          <u>
            <seg>
              Det var två övergripande frågor. Vänsterpartiet står självklart
              bakom propositionen som ska underlätta för företag att få fungerande
              kreditförsörjning i exportsektorn. Det är självklart för oss.
              Det som ändå är förvånande är att regeringen väljer att lägga
              fram ett rätt smalt paket, precis som Hans Hoff tidigare var inne
              på.
            </seg>
          </u>
          <u>
            <seg>
              Jag tänker lyfta upp några av Vänsterpartiets kompletterande
              förslag som rör kreditförsörjning för företag. Det handlar om
              att vi gärna ser ett ökat stöd till kreditgarantiföreningar. De
              har lokal och regional förankring, och de är också ett bra stöd
              för nystartade företag som annars har svårt att få tag i kapital.
            </seg>
          </u>
          <u>
            <seg>
              Vi vill också se en permanent ökning av stödet för exportfrämjande.
              Vi behöver söka nya exportländer och där också öka etableringen
              av handelskontor. Det behövs också en regional rådgivning om exportstöd.
              Tyvärr har regeringen halverat exportstödet under den här mandatperioden.
              Det är en förkastlig politik.
            </seg>
          </u>
          <u>
            <seg>
              Vänsterpartiet vill också ha en miljöteknikfond. Det behövs kapitalförsörjning
              på området. Det är många företag som inte har möjligheter att
              utveckla sina produkter. Här kan ett tillskott genom miljöteknikfonden
              vara ett bra sätt att försäkra verksamheten om utveckling och
              fler jobb.
            </seg>
          </u>
          <u>
            <seg>
              Vi hade nyligen att behandla en ganska stor proposition om ett
              garantiprogram för banksektorn. Det var ett sätt att underlätta
              för bankernas upplåning. Det hade som syfte att komma företag
              och bankkunder i övrigt till godo.
            </seg>
          </u>
          <u>
            <seg>
              Regeringen måste noggrant följa utvecklingen och verkligen tillse
              att det kommer bankkunderna till godo. Vi vill också att uppföljningen
              ska ha ett regionalt perspektiv. Redan innan finanskrisen hade
              företag på landsbygden svårare att få tillgång till krediter.
            </seg>
          </u>
          <u>
            <seg>
              Vi vill också att Finansinspektionen ska få möjlighet att förelägga
              vite om man inte tillgodoser de krav som regeringen har ställt,
              nämligen att bankkunderna ska få tillgång till lägre räntor. I
              dag har inte Finansinspektionen den möjligheten utan får gå via
              Konkurrensverket. Det tycker vi är fel, och det tyckte också Finansinspektionen
              behövde ändras när de besökte finansutskottet. Dessutom upplever
              en tredjedel av företagen redan att det är svårt att få nya säkerheter.
              Det har blivit dyrare att låna, och de har svårt att få krediter.
            </seg>
          </u>
          <u>
            <seg>
              Ytterligare en aspekt att ta upp i det sammanhanget är den ensidiga
              rätten för bankerna att säga upp lån. Under den förra bankkrisen
              hamnade många företag helt oförskyllt i det läget trots att de
              skötte sina betalningar och hade säkerheter som banken en gång
              i tiden hade godkänt. Helt plötsligt stod de där med ett uppsagt
              banklån, och företaget gick i konkurs.
            </seg>
          </u>
          <u>
            <seg>
              Den här möjligheten har bankerna än i dag. Det är ett tvåpartsavtal
              där den ena parten är mycket starkare och har rättigheter som
              den andra inte har. Det är hög tid att regeringen ser över banklagstiftningen
              och tittar på vad man ska kunna göra. Man ska kanske kunna kräva
              skadestånd av bankerna om de bryter ett ingånget avtal.
            </seg>
          </u>
          <u>
            <seg>
              Ett annat förslag som Vänsterpartiet har lagt fram i motionen
              handlar om en statlig ägarstruktur i banksektorn. Vi känner alla
              till att vinstmarginalerna i banksektorn är klart högre än i tillverkningsindustrin
              och handeln. En av orsakerna till den kris vi har i dag är de
              avkastningskrav man har på 1520 procent.
            </seg>
          </u>
          <u>
            <seg>
              Det är värt att tänka på när man har haft en tillväxt i övrigt
              på 3 procent och en inflation på 2 procent. Det säger sig självt
              att det inte är hållbart. Det är också en girighet inbyggd i systemet.
            </seg>
          </u>
          <u>
            <seg>
              Det handlar inte om, som finansminister Anders Borg sade tidigare
              i dag, enskilda personers girighet. Enskilda personers girighet
              sätter inte hela samhällsekonomin i fara, utan det blir stora
              problem när det är inbyggt i systemet.
            </seg>
          </u>
          <u>
            <seg>
              Staten borde i stället för att avveckla sitt bankägande stärka
              det. Det handlar om att staten ska behålla SBAB och öka sina ägarandelar
              i Nordea. Det behövs också ett nytt statligt bolåneinstitut.
            </seg>
          </u>
          <u>
            <seg>
              Den infrastruktur som finns i den finansiella sektorn som till
              exempel Bankgirot borde ägas gemensamt. I dag har inte mindre
              banker tillgång till systemet på samma villkor som de stora bankerna
              har. Det är också en av orsakerna till att det är bristande konkurrens
              inom banksektorn.
            </seg>
          </u>
          <u>
            <seg>
              Tidigare har det funnits regleringar om hur stora bankerna får
              bli. Det har också funnits regleringar om att banker som håller
              på med in- och utlåning inte skulle få hålla på med den finansiella
              marknaden och så vidare.
            </seg>
          </u>
          <u>
            <seg>
              Det borde kanske vara dags för en diskussion om vad banker ska
              få syssla med om de har in- och utlåning och hur stor en bank
              får bli. I dag är svenska banker de största bankerna i Baltikum.
            </seg>
          </u>
          <u>
            <seg>
              Vi ser att det blir allt mindre konkurrens. I Sverige råder en
              oligopolmarknad. Det är absolut inte bra för samhällsekonomin,
              och det är inte bra för bankkunderna.
            </seg>
          </u>
          <u>
            <seg>
              Det sista jag vill ta upp i inlägget handlar om Vänsterpartiets
              förslag om en finanskommission. Vänsterpartiet är det enda parti
              som har lagt fram ett förslag om åtgärder för att förhindra att
              en ny finanskris återuppstår.
            </seg>
          </u>
          <u>
            <seg>
              Vi menar att det finns systemfel inbyggda. En finanskommission
              skulle ha som syfte att titta på vad som har gått fel, vilka åtgärder
              som behöver vidtas nationellt och internationellt och lägga fram
              förslag.
            </seg>
          </u>
          <u>
            <seg>
              Kommissionen skulle kunna bestå av arbetsmarknadens parter, forskare,
              ekonomer och representanter för de politiska partierna. Det skulle
              vara ett förebyggande arbete som behövs.
            </seg>
          </u>
          <u>
            <seg>
              Det kan inte vara meningen att vi gång på gång ska ställas inför
              situationer där skattebetalare och medborgare slängs ut i en oviss
              framtid i ett svart ekonomiskt hål för att systemet inte fungerar
              och bygger på girighet.
            </seg>
          </u>
          <u>
            <seg>
              Vi skulle behöva lite förebyggande insatser i Sverige men också
              internationellt, och inte bara lite utan väldigt, väldigt mycket.
            </seg>
          </u>
          <note type="speaker">
            Anf. 99 LAGE RAHM (mp):
          </note>
          <u>
            <seg>
              Herr talman, riksdagsledamöter och åhörare! Regeringen har nu
              på kort tid lagt fram en proposition som tidigare har beskrivits
              förträffligt av bland andra Hans Hoff. Vi i Miljöpartiet yrkar
              också bifall till denna.
            </seg>
          </u>
          <u>
            <seg>
              Det är bra att man ger krediter till den typen av företag som
              sysslar med affärer som behövs och som de borde kunna får krediter
              för. Det är något som de i dagsläget kanske inte kan få på grund
              av finansoron. Det måste dock sägas att det är ett litet steg.
              Det är ett bra steg, men det behövs mer.
            </seg>
          </u>
          <u>
            <seg>
              Tidigare har vi här diskuterat utanförskap. Huruvida en förkylning
              bidrar till utanförskap kan man diskutera. Men det är tydligt
              genom de prognoser om arbetslöshet som tyvärr finns i dagsläget
              att arbetslösheten som kommer skulle kunna medföra stort utanförskap.
              Det är därför viktigt att vi gör mer. Regeringen borde återkomma
              med fler förslag.
            </seg>
          </u>
          <u>
            <seg>
              Vi i Miljöpartiet har i en motion presenterat några förslag på
              saker som vi tycker att regeringen borde återkomma med som skulle
              kunna bidra till att mildra den nedgång av konjunkturen och den
              höjning av arbetslösheten som nog tyvärr väntar.
            </seg>
          </u>
          <u>
            <seg>
              Det kan handla om ett nytt rotavdrag. Investeringarna i byggsektorn
              är på väg ned. Det har tidigare visat sig att rotavdrag är effektivt
              för att sänka arbetslösheten. Rotavdraget skulle också kunna ha
              en tydlig miljöinriktning. Vi får inte glömma att vi fortfarande
              har en klimatkris på halsen. Dessutom behöver vi en omställning
              av samhället till en mer hållbar riktning. Man skulle så att säga
              kunna slå två flugor i en smäll.
            </seg>
          </u>
          <u>
            <seg>
              Vidare tycker vi, vilket vi har presenterat i vår budgetmotion,
              att det behövs kraftigt sänkta arbetsgivaravgifter för små företag.
              Det är framför allt dessa som skulle kunna anställa någon mer
              om de hade råd.
            </seg>
          </u>
          <u>
            <seg>
              En annan sak som behövs, och som har diskuterats tidigare i dag,
              är järnvägarna. Vi ser i dag att det finns enorma problem. Det
              uppstår förseningar och annat, och det finns en kapacitetsbrist
              i järnvägsnätet. Vi skulle behöva satsa på i första hand underhåll
              av järnvägarna. Det skulle kunna komma i gång riktigt snabbt.
              Underhållet är, som sagt, eftersatt, och det är dessutom ett område
              där många människor skulle få arbete.
            </seg>
          </u>
          <u>
            <seg>
              Vidare är det viktigt att vi ser att vi behöver satsa pengar
              på höjning av statsbidrag till kommunerna. Även om vi inte tror
              att det kommer att ske några enorma nyanställningar i kommunerna
              är det viktigt att kommunernas välfärdsverksamhet inte skärs ned
              när kommunernas skatteintäkter kanske kommer att minska. Då är
              det viktigt att staten går in och gör något.
            </seg>
          </u>
          <u>
            <seg>
              Vi har i vår budgetmotion i en gemensam del tillsammans med Socialdemokraterna
              satsat på 20 000 nya utbildningsplatser. Det kan också behövas
              vid en lågkonjunktur. Det handlar om kvalificerad yrkesutbildning,
              kommunal vuxenutbildning, fler högskoleplatser och höjd kvalitet
              när det gäller högskolans platser.
            </seg>
          </u>
          <u>
            <seg>
              Det här var några av de förslag som vi tycker att regeringen
              borde återkomma med. Men, fru talman, vad har regeringen gjort?
              Förutom propositionen har man konsekvent genomfört försämringar
              i sjukförsäkringen och arbetslöshetsförsäkringarna. Nu när många
              människor kommer att hamna i det utanförskap som arbetslöshet
              innebär kan man undra om det inte är dags att återställa nivån
              till 80 procent i a-kassan så att det finns en möjlighet att använda
              a-kassan som en omställning så att man kan leva på en rimlig nivå
              under tiden man söker nytt jobb.
            </seg>
          </u>
          <u>
            <seg>
              Med detta sagt vill jag förutom att yrka bifall till regeringens
              proposition även yrka bifall till Miljöpartiets reservation 7.
            </seg>
          </u>
          <note type="speaker">
            Anf. 100 PEDER WACHTMEISTER (m):
          </note>
          <u>
            <seg>
              Fru talman! Jag vill börja med att yrka bifall till förslaget
              och avslag på reservationerna. Vi har deltagit i debatten i kammaren
              sedan kl. 9 i morse. Den budgetdebatten tänkte jag inte gå in
              i detalj på utan i stället ägna mig mer åt ämnet.
            </seg>
          </u>
          <u>
            <seg>
              Det är fråga om en klok användning av skattemedel. Eftersom man
              lägger in en förhållandevis liten del även om 5 miljarder och
              2 miljarder är mycket ger det en hävstångseffekt som tiodubblar
              pengarna på kort tid. Det är nästan så att man funderar på om
              den amerikanske finansministern har läst ärendet och lyssnat på
              frågorna. Ryktet säger att även vår riksbankschef har gett honom
              vissa tips eftersom man ändrade systemet i Amerika till att gå
              över från att lösa dåliga lån till att höja kapitalbasen i finansinstituten
              så att det blev en hävstångseffekt.
            </seg>
          </u>
          <u>
            <seg>
              Jag vill ge några korta kommentarer till de tidigare inläggen.
              Socialdemokraterna tog upp frågan om småföretagare. Det finns
              en blandad bild. När man besöker småföretag ute i landet får man
              veta att några tycker att det har blivit lugnt och skönt. De hinner
              göra färdigt alla jobb. Andra tycker att det är besvärligt och
              har inte jobb. Samtidigt är det många småföretag som försöker
              anställa människor och som inte hittar tillräcklig kapacitet.
              Jag var i Oxelösund i måndags på en friskola med utbildning i
              snickeri, teknik och el. De hittar inte de lärare de behöver för
              att utvecklas. Än så länge är marknaden mättad vad gäller arbete.
            </seg>
          </u>
          <u>
            <seg>
              Jag kan delvis hålla med Ulla Andersson om reservation 7. Det
              kanske jag inte ska säga högt, men under årens lopp har vi sett
              företag som har drabbats hårt när bankerna ensidigt har dragit
              tillbaka krediterna. Det finns även ledamöter från alliansens
              sida som har motionerat om att ändra på detta. Det återstår att
              se.
            </seg>
          </u>
          <u>
            <seg>
              Miljöpartiet hade synpunkter på järnvägar. Vi som har lyssnat
              under förmiddagen vet att de 35 miljarderna inrymmer mycket pengar
              för underhåll av järnväg. Alliansen kommer att återkomma med förslag.
              Det är den typen av förslag som träffar exakt. I stället för att
              lägga fram hela paket är det smartare att gå in i detalj och skjuta
              på det problem som finns för tillfället.
            </seg>
          </u>
          <note type="speaker">
            Anf. 101 ULLA ANDERSSON (v) replik:
          </note>
          <u>
            <seg>
              Fru talman! Det är inte alldeles för ofta Peder Wachtmeister
              och jag är överens, men vi verkar ha funnit varandra i problemen
              med bankernas ensidiga rätt att säga upp banklån.
            </seg>
          </u>
          <u>
            <seg>
              Det är en märklig hantering där vi gemensamt gör allt vi kan
              för att tillse att det ska finnas möjligheter för företagen att
              finna finansiering och att vi använder skattemedel för det. Samtidigt
              ålägger vi inte bankerna samma ansvar, det vill säga de som egentligen
              har uppdraget. Just den ensidiga rätten för bankerna att säga
              upp banklån är ett problem som både Svenskt Näringsliv och Företagarna
              alldeles nyligen lyfte fram. Vi har tidigare försökt på olika
              sätt.
            </seg>
          </u>
          <u>
            <seg>
              Jag tänkte höra hur ni resonerar och i så fall när ett sådant
              förslag skulle kunna komma fram. Eller är det enbart Peders egen
              uppfattning i frågan här och nu? Det skulle vara dels ett bra
              signalsystem, dels en nödvändighet utifrån ett konsumentperspektiv
              att stärka dem som är i en sådan beroendeställning till bankernas
              inställning. Med tanke på den situation som råder är det bråttom.
              Även om det finns kapitaltäckningsregler är det likviditetsbristen
              som är problemet just nu. Man vet inte vad som faktiskt kommer
              att hända. Det är lite svårt eftersom verksamheten i bankerna
              inte är så transparent tyvärr.
            </seg>
          </u>
          <u>
            <seg>
              Är det din egen uppfattning, Peder, eller pågår det ett arbete
              i Regeringskansliet i frågan?
            </seg>
          </u>
          <note type="speaker">
            Anf. 102 PEDER WACHTMEISTER (m) replik:
          </note>
          <u>
            <seg>
              Fru talman! Jag kan inte svära på att det pågår ett arbete i
              Regeringskansliet i frågan, men en av motionärerna finns här i
              lokalen.
            </seg>
          </u>
          <u>
            <seg>
              Jag har egen erfarenhet själv, jag är egenföretagare själv och
              dessutom satt jag med i en lokal bank i Nyköping under den förra
              och den förrförra krisen. Låt oss titta i backspegeln och se vad
              som sedan hände. För det första sades krediter upp, för det andra
              vågade man inte ge krediter och för det tredje höjde man räntorna
              dramatiskt. Det var en så kallad ensidig höjning det var bara
              ett telefonsamtal så höjdes räntorna. Av det skälet skulle det
              hela ses över.
            </seg>
          </u>
          <u>
            <seg>
              I Dagens Industri i dag skildras problemet att man inte får pengarna.
              Man har en kreditram som har blivit framförhandlad och utlovad,
              men när det kommer till kritan och man ska få ut pengarna blir
              det nej. Då krymper kreditramen, och företagaren står där. Det
              är klart att jag står på företagarens sida i den här frågan, och
              därför finns det anledning att se över detta.
            </seg>
          </u>
          <note type="speaker">
            Anf. 103 ULLA ANDERSSON (v) replik:
          </note>
          <u>
            <seg>
              Fru talman! Det känns bra att det finns lite blocköverskridande
              samsyn i den här frågan. Det finns flera problem i detta. Först
              har vi problemet med bankerna som när tillväxten stiger och allt
              är optimistiskt försöker få folk att låna pengar. Man låter det
              framstå som att det finns inga problem i världen: Låna lite till!
              När det blir en kris eller tillväxten sjunker lägger bankerna
              helt plötsligt ansvaret helt ensidigt på kunden.
            </seg>
          </u>
          <u>
            <seg>
              Det andra problemet är att många företag, bland annat i min släkt,
              har gått in med sitt eget hus som säkerhet och pantsatt det så
              att hela familjens bas står i gungning och man är helt utlämnad
              till bankernas villkor. Precis som du säger, Peder, har man en
              kreditram framförhandlad och klar, och man tror sig sitta där
              rätt stadigt och bra och har planerat sin verksamhet utifrån det.
              Självklart försöker man också se till att man har några egna buffertar,
              men det kan ju vara så att företaget är nystartat och har mycket
              stora kostnader för att införskaffa utrustning och så vidare och
              därmed inte har den möjligheten, eller att det av andra anledningar
              inte har gått.
            </seg>
          </u>
          <u>
            <seg>
              Det finns alltså ett stort problem. Jag menar att det är mycket
              aktuellt och också mycket bråttom att ta tag i den här frågan
              och skyndsamt utreda den. Kanske just det här att kunna ställa
              skadeståndskrav skulle förbättra situationen. Det kanske är det
              signalsystemet som behövs.
            </seg>
          </u>
          <note type="speaker">
            Anf. 104 PEDER WACHTMEISTER (m) replik:
          </note>
          <u>
            <seg>
              Fru talman! Det är alltid så att ytterligheterna brukar kunna
              komma överens ganska bra.
            </seg>
          </u>
          <u>
            <seg>
              När man träffar företagare får man en bild av hur det inte borde
              få gå till. Jag hörde ett exempel häromdagen. Det var någon som
              hade fått en ränta på checkkrediten på 7,75 procent och ringde
              till banken, enligt vad finansministern har sagt, och ville ha
              en annan ränta eftersom räntorna har sjunkit. Då ringde de tillbaka
              efter två timmar och sade att de sänker till 7,60. Det uppfattas
              ju som en oförskämdhet mot företagarna.
            </seg>
          </u>
          <u>
            <seg>
              Det finns nog saker och ting att göra här. Vi får väl hoppas
              att samtalet med bankerna de närmaste dagarna gör att man kommer
              överens om spelreglerna på ett bättre sätt. Signalsystemet ut
              till företagare nu innebär ju att bankerna drar sig in i hörnet,
              som det stod i tidningen, i stället för att agera och ta chansen.
              Om vi går tillbaka till de gamla kriserna för olika banker vet
              vi att de som tog chansen sedan har tjänat mycket pengar på de
              affärer man gjorde.
            </seg>
          </u>
          <note type="speaker">
            Anf. 105 PER ÅSLING (c):
          </note>
          <u>
            <seg>
              Fru talman! I finanskrisens fotspår har företagens och hushållens
              lånekostnader stigit och kreditgivningen stramats åt. Små och
              medelstora företag som även under normala förhållanden har haft
              svårt med krediter möter i dessa dagar större problem när de söker
              lån och får betala högre räntor.
            </seg>
          </u>
          <u>
            <seg>
              Senast i dag kunde vi läsa i tidningen Dagens Industri, som Peder
              Wachtmeister också har påpekat under diskussionen här, att intresseorganisationen
              Företagarnas senaste småföretagarbarometer visade att nästan vart
              tredje företag har fått högre upplåningskostnader och tuffare
              kreditvillkor och att vart fjärde företag bedömer att framtida
              investeringar äventyras på grund av tuffare kreditklimat.
            </seg>
          </u>
          <u>
            <seg>
              De här problemen måste vi klara av för att inte den bristande
              kreditgivningen ska späda på den redan svaga konjunkturen och
              göra situationen ännu värre för företagen. Regeringen har därför
              föreslagit åtgärder som underlättar statliga kreditorgans utlåning.
            </seg>
          </u>
          <u>
            <seg>
              Det betänkande som vi nu diskuterar är utformat för att minska
              de mindre och medelstora företagens problem i närtid. Det ska
              ses som en åtgärd som följer på grund av andra förslag från regeringen.
            </seg>
          </u>
          <u>
            <seg>
              Vi har satt ett kreditgarantiprogram på plats, med en bred politisk
              majoritet i denna kammare, som kommer att garantera de deltagande
              bankernas nyupplåning och pressa ned marknadsräntorna.
            </seg>
          </u>
          <u>
            <seg>
              Det kommer också att byggas upp en stabilitetsfond som på sikt
              ska kunna hantera eventuella akuta kapitalproblem som banker i
              obestånd upplever under kriser.
            </seg>
          </u>
          <u>
            <seg>
              Det är viktiga åtgärder, som dessutom är samordnade på europeisk
              nivå för att få en harmonisering avseende regler och villkor.
            </seg>
          </u>
          <u>
            <seg>
              Nu tar vi alltså nästa steg och underlättar för framför allt
              små och medelstora företag men också för exporterande företag
              att få tillgång till kapital och tillgång till lån.
            </seg>
          </u>
          <u>
            <seg>
              När beslut är på plats kommer Almi att ha fått 2 miljarder i
              kapitaltillskott som medför att de kan öka sin utlåning till företag
              i ännu större utsträckning. Almi kommer också att ges möjlighet
              att ta större andelar i sina låneupplägg tillsammans med privata
              långivare och investerare. Efterfrågan på Almis lån har ökat kraftigt
              under senare tid, och den efterfrågan kan nu mötas med de förslag
              som är lagda på vårt bord.
            </seg>
          </u>
          <u>
            <seg>
              Genom att staten överlåter aktier i bolaget Venantius AB till
              AB Svensk Exportkredit tillförs 3 miljarder kronor till AB Svensk
              Exportkredit, som därmed kan öka sin utlåning och mildra kreditsvårigheterna
              samtidigt som kapitaltäckningskraven uppnås. Utlåningsvolymen
              kommer också att öka utan att regler för utlåning frångås och
              utan att de strikt kommersiella kraven på utlåning som i dag gäller
              ändras.
            </seg>
          </u>
          <u>
            <seg>
              Fru talman! Det är viktigt att vi efter att dessa åtgärder är
              på plats tar ytterligare steg för att förbättra kreditgivningen
              för små och medelstora företag.
            </seg>
          </u>
          <u>
            <seg>
              För ett år sedan tillsatte regeringen en utredning om statens
              finansieringsinsatser för nya små och medelstora företag. Utredaren
              Jan-Olle Folkesson avlämnar en utredning senast den 31 december
              det här året, och då kommer konkreta förslag till hur företagens
              kreditmöjligheter ytterligare kan stärkas att presenteras. Enligt
              direktiven ska utredaren särskilt titta på företagens behov av
              finansiering inför företagsstart och i tidiga utvecklingsskeden.
              Utredaren har också fått i uppdrag att titta på möjligheterna
              att skapa ett statligt kreditgarantisystem. Det är min övertygelse
              att det kommer att förbättra för låne- och kapitalmarknaden i
              Sverige, med de positiva tillväxteffekter och jobbeffekter som
              följer av en sådan förbättring.
            </seg>
          </u>
          <u>
            <seg>
              Låt mig tillägga att förmånsrättsreglerna återställs till ursprunglig
              nivå efter årsskiftet, vilket kommer att innebära att företagsfinansieringen
              underlättas.
            </seg>
          </u>
          <u>
            <seg>
              Avslutningsvis vill jag yrka bifall till finansutskottets ställningstaganden.
            </seg>
          </u>
          <note>
            Överläggningen var härmed avslutad.
          </note>
          <note>
            9 § Tilläggsbudget 2 för 2008
          </note>
          <note>
            Föredrogs
          </note>
          <note type="speaker">
            Anf. 106 HANS HOFF (s):
          </note>
          <u>
            <seg>
              Fru talman! I den borgerliga regeringens första budget 2006 sänktes
              statens inbetalning av ålderspensionsavgifter med ca 1,7 miljarder
              kronor varje år för de ca 550 000 människor som har förtidspension.
            </seg>
          </u>
          <u>
            <seg>
              För en person i 40-årsåldern skulle detta ha inneburit ca 1 000
              kronor mindre i månaden när han eller hon blev ålderspensionär.
              Vilka människor handlar då detta om? Jo, det handlar om människor
              som efter en trafikolycka är totalförlamade, människor som har
              drabbats av svåra sjukdomar eller av någon annan anledning blivit
              förtidspensionär.
            </seg>
          </u>
          <u>
            <seg>
              Detta ansåg vi socialdemokrater vara ett brott mot den pensionsöverenskommelse
              som vi har mellan de borgerliga partierna och Socialdemokraterna,
              en pensionsöverenskommelse som innebär att förändringar som görs
              ska vara godkända av alla partier. Att regeringen försämrade pensionerna
              för de kanske mest utsatta människorna i vårt land kunde inte
              vi socialdemokrater på något sätt acceptera.
            </seg>
          </u>
          <u>
            <seg>
              Överläggningar mellan regeringen och Socialdemokraterna genomfördes,
              och vårt oavvisliga krav var att dessa pengar skulle återföras
              till de förtidspensionerade. För oss socialdemokrater var denna
              fråga så viktig att vi var beredda att bryta hela den överenskommelse
              som finns om pensionssystemet. De negativa konsekvenserna av att
              Sverige i så fall inte skulle ha en bred politisk överenskommelse
              om pensionssystemet är oöverblickbara.
            </seg>
          </u>
          <u>
            <seg>
              I denna tilläggsbudget återförs nu drygt 1,7 miljarder kronor
              i ålderspensionsavgifter för människor som har förtidspension.
              De återförs efter en förhandling mellan de borgerliga partierna
              och Socialdemokraterna i riksdagens finansutskott. Konsekvenserna
              för förtidspensionärerna är att det under 2007 har betalats in
              en lägre pensionsavgift men att det från 2008 går tillbaka till
              den avgiftsnivå som var 2006.
            </seg>
          </u>
          <u>
            <seg>
              Fru talman! Redan i våras ansåg vi socialdemokrater att det fanns
              anledning att vidta åtgärder för att möta en försämrad konjunktur
              eftersom tillväxten redan då var halverad jämfört med 2006. Vi
              föreslog i tilläggsbudget 1 ett omfattande program för att möta
              en avmattning i konjunkturen. Det handlade då om en satsning på
              drygt 1 miljard kronor.
            </seg>
          </u>
          <u>
            <seg>
              Programmet innehöll i huvudsak satsningar på fler utbildningsplatser
              i högskolan, en satsning på yrkesutbildning samt satsningar på
              småföretag. Detta avslogs av riksdagen trots att några alternativa
              satsningar för att möta lågkonjunkturen inte presenterades.
            </seg>
          </u>
          <u>
            <seg>
              Under hösten har vi fått en allt tydligare bild av att det ekonomiska
              läget förvärras alltmer. Enligt finansministern kan Sverige nästa
              år befinna sig i recession, och i bästa fall kan det bli en negativ
              tillväxt på drygt 1 procent. Mot den bakgrunden föreslår vi i
              dagens tilläggsbudget 500 miljoner kronor mer till att möta varsel
              inom industrin och tjänstesektorn. Det handlar om investeringar
              i utbildningsinsatser för dem som nu blir arbetslösa utbildningsinsatser
              som ökar deras möjligheter att få ett nytt jobb.
            </seg>
          </u>
          <u>
            <seg>
              Det handlar om att anställa 200 jobbcoacher som ska jobba i de
              län där det nu varit flest varsel. Syftet är att möta varje person
              som riskerar uppsägning och aktivt arbeta för att hitta individuella
              lösningar.
            </seg>
          </u>
          <u>
            <seg>
              Det handlar om forsknings- och utvecklingsinsatser i samarbete
              med näringslivet. Samtidigt vill jag understryka att detta är
              bara en del av ett mer omfattande paket som vi socialdemokrater
              nu vill satsa på för att möta jobbkrisen. Jag vill också, på samma
              sätt som jag gjorde i våras, understryka och än tydligare klargöra
              att ingen ser den försämrade ekonomiska utvecklingen som något
              positivt. Vi känner snarare en stor oro för hur lång och djup
              nedgången blir.
            </seg>
          </u>
          <u>
            <seg>
              Mot den bakgrunden är det också minst sagt oroande att regeringen
              tydligen inte alls ser att det finns anledning att göra insatser
              för att möta lågkonjunktur och jobbkris. I regeringen sitter man
              med armarna i kors. Samtidigt anklagar man oss för att vara populister
              när vi vill vidta åtgärder för att möta de sämre tiderna med aktiva
              och konkreta politiska insatser.
            </seg>
          </u>
          <u>
            <seg>
              Än tydligare blev regeringens ovilja att agera när de borgerliga
              partiledarna för en tid sedan besökte mitt hemlän Halland och
              Varberg för att där under några dagar dra upp strategin inför
              framtiden. Samtidigt gick en varselvåg över landet, inte minst
              i Göteborg, som drabbades hårt. Vi var nog många som trodde att
              de borgerliga partiledarna då skulle presentera åtgärder för att
              möta lågkonjunkturen och jobbkrisen. Det var minst sagt förvånande
              när resultatet av dessa två dagars partiledaröverläggningar mitt
              i jobbkrisens Sverige enbart blev en gemensam allianstidning.
            </seg>
          </u>
          <u>
            <seg>
              Fru talman! När den borgerliga regeringen 2006 fick väljarnas
              förtroende att leda landet hade vi sedan flera år en hög tillväxt
              i svensk ekonomi, några av västvärldens starkaste finanser, låga
              räntor, låg inflation och en ekonomi som varje månad skapade tusentals
              nya jobb.
            </seg>
          </u>
          <u>
            <seg>
              Annat var det då vi socialdemokrater fick väljarnas förtroende
              efter den tidigare borgerliga regeringen 1994. Då hade 60 000
              företag gått i konkurs, en halv miljon människor blivit arbetslösa
              och de offentliga finanserna var sönderkörda.
            </seg>
          </u>
          <u>
            <seg>
              Det är inte regeringens fel att vi har en lågkonjunktur, inte
              heller att vi har en finansoro. Men det är regeringens ansvar
              att möta lågkonjunkturen och jobbkrisen med en politik för att
              mildra dess konsekvenser och göra allt en regering kan göra för
              att vända utvecklingen.
            </seg>
          </u>
          <u>
            <seg>
              Jag hoppas och tror att de borgerliga ledamöterna i finansutskottet
              är lika oroade som vi socialdemokrater är av den dystra och negativa
              ekonomiska utvecklingen nästa år. Jag vet att de borgerliga ledamöterna
              inte kommer att rösta på våra satsningar och investeringar för
              att möta lågkonjunkturen och jobbkrisen, för det är tyvärr så
              det fungerar med blockpolitiken. Jag vill därför i stället här
              och nu be er borgerliga riksdagsledamöter att göra allt ni kan
              i era samtal med era partiledare för att påverka dem så att regeringen
              snarast kommer med satsningar för att möta lågkonjunkturen.
            </seg>
          </u>
          <u>
            <seg>
              Sverige har inte råd att inte satsa. Sverige har inte råd att
              ha en regering som är passiv samtidigt som läget i ekonomin och
              på arbetsmarknaden försämras dag för dag.
            </seg>
          </u>
          <u>
            <seg>
              Fru talman! Vi tillför något mer pengar till polisorganisationen
              i denna tilläggsbudget, precis som i vårens tilläggsbudget. Framför
              allt tillför vi mer pengar till polisen i nästa års budget. Vi
              kan i medierna följa alltmer uppgifter om att polismyndigheterna
              runt om i landet har allt svårare att få ekonomin att gå ihop.
              Jag vill också uppmana er borgerliga riksdagsledamöter att se
              till att inte polisen hamnar i samma ekonomiska kris som tullen
              gjorde för en tid sedan.
            </seg>
          </u>
          <u>
            <seg>
              Fru talman! Mot bakgrund av det till riksdagen anförda yrkar
              jag bifall till våra reservationer.
            </seg>
          </u>
          <note type="speaker">
            Anf. 107 ULLA ANDERSSON (v):
          </note>
          <u>
            <seg>
              Fru talman! När det handlar om en tilläggsbudget är regelverket
              sådant att oppositionen får svara på regeringens förslag. Annat
              kan man inte göra enligt regelverket.
            </seg>
          </u>
          <u>
            <seg>
              Socialdemokraterna har använt möjligheten att motionera under
              allmänna motionstiden för att få in detta i tilläggsbudgeten,
              och jag stöder de förslag som Socialdemokraterna har lagt fram
              med anledning av ökade utbildningsinsatser och satsningar på Vinnova
              och de program som där ligger.
            </seg>
          </u>
          <u>
            <seg>
              Jag måste säga att jag blev mycket besviken när tilläggsbudgeten
              kom. Prognoser och symtom hade varit tydliga under en lång tid.
              Bnp- tillväxten hade skrivits ned. Antalet lediga platser hos
              Arbetsförmedlingen sjönk. Varslen ökade. Det var också redan då
              brister hos Arbetsförmedlingen för att möta de långtidsarbetslösa,
              samtidigt som det rådde brist på kvalificerad arbetskraft.
            </seg>
          </u>
          <u>
            <seg>
              Vi hade då väntat oss att regeringen skulle göra vad man kunde
              för att motverka lågkonjunkturen i ett tidigt skede. Därmed hade
              jag också trott att regeringen skulle komma med konkreta förslag
              om detta i tilläggsbudgeten. De förslag som man kunde ha lagt
              fram var självklart sådant som höjd a-kassa, höjda tak i a-kassan
              och sänkta avgifter. Men det kunde också ha varit småföretagarpaket
              eller tidigarelagda infrastrukturinvesteringar. Det fanns, heter
              det, redan planerade investeringar som har skjutits på framtiden
              och som kunde ha gjorts redan i år. Det kunde ha varit ett byggpaket.
              Redan i somras visade ju prognoser att byggandet hade minskat
              med 25 procent på två år.
            </seg>
          </u>
          <u>
            <seg>
              Det fanns en hel del åtgärder som regeringen kunde ha vidtagit,
              men ingenting kom. Detta visar den inställning som faktiskt har
              varit hos regeringen en passivitet och en vilja att inte lyssna
              på oro och krav om åtgärder.
            </seg>
          </u>
          <u>
            <seg>
              En regering har faktiskt ett ansvar för att motverka en lågkonjunktur.
              Det är en ansvarsfull ekonomisk politik. En regering har också
              ett ansvar för att möta den oro som följer av ökade varsel, hög
              arbetslöshet och stigande arbetslöshetssiffror.
            </seg>
          </u>
          <u>
            <seg>
              Man har också ett ansvar för att vidta åtgärder för att hålla
              ekonomin i gång. Men det gjorde man inte. Man försatt den chansen.
              Man försatt den i dag igen.
            </seg>
          </u>
          <u>
            <seg>
              Vi har antagit en budget som redan är överspelad. Man har inte
              lagt fram något nytt paket, och vi står här med en tilläggsbudget
              som inte innehåller några konkreta åtgärder.
            </seg>
          </u>
          <u>
            <seg>
              Jag tänker inte förlänga den här debatten. Vi har debatterat
              krisen, varslen och människors oro sedan kl. 9 i morse. Jag yrkar
              bifall till Vänsterpartiets reservation.
            </seg>
          </u>
          <note type="speaker">
            Anf. 108 ANNA LILLIEHÖÖK (m):
          </note>
          <u>
            <seg>
              Fru talman! I dag ska vi besluta om tilläggsbudgeten, det vill
              säga tillägg till årets budget som beror på att externa förhållanden
              har ändrats eller att regeringen vill flytta anslag från ett ställe
              till ett annat och i något fall tagit initiativ till förändrade
              åtgärder. I år uppgår det här totalt till 35 miljarder i utgifter
              och 419 miljoner i minskade utgifter. Jag ska snabbt ta upp några
              av de viktiga posterna som hänger ihop med åtgärder som regeringen
              vidtar.
            </seg>
          </u>
          <u>
            <seg>
              Det handlar om en amortering av lån till väg och järnväg med
              25 miljarder kronor så att man får bättre transparens och kan
              se till att projekten löper i den nya plan som kommer nästa år.
              Problemet hittills har ju varit att det inte har funnits pengar.
              Det har funnits fullt med projekt, men de har flyttats och det
              har varit svårt att följa upp. Så det här är en väldigt viktig
              åtgärd.
            </seg>
          </u>
          <u>
            <seg>
              Rättsväsendet får 269 miljoner för att man ska kunna avgöra fler
              mål och arbeta med den ärendebalans som finns på grund av att
              polisens arbete har blivit mer effektivt.
            </seg>
          </u>
          <u>
            <seg>
              Försäkringskassan får 250 miljoner för att kunna förbereda för
              den nya sjukskrivningsprocessen som innebär att man ska gå igenom
              och följa varje sjukskriven i olika steg. Dessa regler har i och
              för sig alltid funnits, men nu ska man verkligen satsa på att
              varje fall av sjukskriven följs upp.
            </seg>
          </u>
          <u>
            <seg>
              1,7 miljarder Hans Hoff nämnde det har vi på grund av en överenskommelse
              med Socialdemokraterna som innebär att man betalar in avgifter
              till pensionssystemet för förtidspensionerade. Det tycker jag
              är viktigt och bra, ska jag säga. Det tidigareläggs från 2011.
              Det betyder att balansen i pensionssystemet kommer att upprätthållas
              på ett mycket bättre sätt.
            </seg>
          </u>
          <u>
            <seg>
              Riksdagen får 400 000 kronor för att kunna klimatkompensera resor.
            </seg>
          </u>
          <u>
            <seg>
              Sedan har vi bemyndiganden, det vill säga vi ger regeringen och
              staten möjlighet att göra åtaganden inför kommande år. Som exempel
              på det har vi läkemedelsöverenskommelsen med SKL med 62 miljoner
              kronor.
            </seg>
          </u>
          <u>
            <seg>
              Jag vill notera att denna gång gör vi i utskottet ingen anmärkning
              om bemyndiganden som vi gjort nästan varje år. Denna gång är det
              bara i ett fall där man konstaterar att tidsbegränsning inte tagits
              upp.
            </seg>
          </u>
          <u>
            <seg>
              Jag vill också nämna något om att Riksrevisionen har utvärderat
              tilläggsbudgetarna under tio år. De betonar att det är väldigt
              viktigt att tilläggsbudgeten är lika stram som budgetprocessen.
              Utskottet ställer sig bakom förslagen från Riksrevisionen, det
              vill säga att det behövs förbättrade motiveringar till varför
              anslagen inte täcks med tillgängliga medel. Varför minskas ett
              visst anslag? Hur motiveras det, och vilka effekter har det? Likaså
              betonar utskottet hur viktig den strama processen är. Utskottet
              konstaterar att årets tilläggsbudget utgör en medeltilläggsbudget
              i dessa avseenden.
            </seg>
          </u>
          <note>
            Jag vill härmed yrka bifall till förslaget i betänkandet FiU11
            och avslag på samtliga reservationer.
          </note>
          <note type="speaker">
            Anf. 109 HANS HOFF (s) replik:
          </note>
          <u>
            <seg>
              Fru talman! Vi går in i en lågkonjunktur. Tillväxten bedöms i
              bästa fall nästa år bli kring 0 procent, i värsta fall en negativ
              tillväxt. Vi har en varselvåg som sveper över landet. Varje kväll
              på tv kan man se från olika delar av landet det kan vara Västsverige,
              Skåne, Stockholm eller Gävleborg att stora mängder människor varslas
              om uppsägning. Det är människor som är fast anställda. Visstidsanställda
              varslas inte. De bara sägs upp.
            </seg>
          </u>
          <u>
            <seg>
              Företagarnas vd talade om att undvika ett blodbad bland småföretagarna
              och kräver att regeringen vidtar åtgärder. En samlad fackföreningsrörelse
              i Sverige kräver att regeringen vidtar åtgärder. Ekonomer från
              olika banker och annat, Svenskt Näringsliv, i stort sett hela
              Sverige kräver att regeringen nu vidtar åtgärder för att möta
              krisen och stärka Sverige i den lågkonjunktur vi går in i.
            </seg>
          </u>
          <u>
            <seg>
              Vi socialdemokrater lägger fram ett stort antal väldigt konkreta
              förslag här i riksdagen, i dag i tilläggsbudgeten men också på
              andra sätt, som handlar om att möta krisen på ett bra sätt. Då
              får vi höra från regeringsföreträdare att vi är populister.
            </seg>
          </u>
          <u>
            <seg>
              Fru talman! Regeringen kan inte lägga fram en ny budget i riksdagen,
              men regeringen kan lägga fram en ny tilläggsbudget till riksdagen.
              Min fråga till Anna Lilliehöök som företräder Moderaterna är:
              Kommer regeringen med åtgärder för att möta lågkonjunkturen och
              jobbkrisen i en ny tilläggsbudget till riksdagen?
            </seg>
          </u>
          <note type="speaker">
            Anf. 110 ANNA LILLIEHÖÖK (m) replik:
          </note>
          <u>
            <seg>
              Fru talman! Redan budgeten i höstas var en väldigt expansiv budget
              med 32 miljarder i nya medel som kommer ut i ekonomin. Det finns
              ett antal framtidssatsningar infrastruktur som Hans Hoff själv
              har varit inne på och en omfattande forskningssatsning på 450
              miljoner som särskilt riktar sig till det område som Hans Hoff
              tidigare har tagit upp, nämligen utveckling och forskning kring
              trafik och fordonsindustrin. Så det går inte att säga att det
              inte finns några åtgärder.
            </seg>
          </u>
          <u>
            <seg>
              När det gäller att göra rätt saker behöver vi faktiskt tänka
              efter lite grann. Det handlar inte bara om att slänga in pengar
              väldigt snabbt, som till exempel i det förslag som Socialdemokraterna
              lägger fram om 250 miljoner till arbetsförmedlingarna. Det finns
              redan 2 miljarder och ett betydande anslagssparande. Det går inte
              att en månad före jul lyckas få igenom nya åtgärder.
            </seg>
          </u>
          <u>
            <seg>
              Man måste bedöma åtgärderna och ha långsiktig stabilitet i sikte
              när man ser på vad man ska göra. Det går inte att hasta igenom
              åtgärder.
            </seg>
          </u>
          <u>
            <seg>
              Med detta vill jag säga att regeringen gör sina bedömningar.
              Sedan kommer man att vidta åtgärder som är i relation till det
              och framför allt i relation till den budget som vi nu diskuterat
              i dag och som vi kommer att besluta om den 19 december. Då har
              vi fast mark att stå på.
            </seg>
          </u>
          <note type="speaker">
            Anf. 111 HANS HOFF (s) replik:
          </note>
          <u>
            <seg>
              Fru talman! Det är precis det som är bekymret. Vi har inte fast
              mark att stå på. I den tilläggsbudget som vi nu behandlar har
              vi mer satsningar för att möta det här på 500 miljoner kronor,
              men det är ju en del av ett större paket som vi har för att möta
              lågkonjunkturen och jobbkrisen. Bekymret är att den fasta mark
              som Anna Lilliehöök pratar om är regeringens budget, och den är
              byggd på att vi nästa år ska ha en tillväxt på 1,3 procent, att
              det i stort sett inte blir några färre jobb. Det är de insatserna
              som regeringens politik bygger på.
            </seg>
          </u>
          <u>
            <seg>
              Nu har det förändrats och försämrats så mycket att regeringen
              själv och finansministern pratar om 0,1 procents tillväxt eller
              kanske negativ tillväxt, att Sverige går in i recession, att vi
              kan förlora kanske 100 000 eller 150 000 jobb under nästa år.
              Det är väl inte att stå på fast mark när vi har en politik som
              är byggd på tillväxt och en situation på arbetsmarknaden där arbetslösheten
              inte ökar. Det är verkligen inte att stå på någon fast mark.
            </seg>
          </u>
          <u>
            <seg>
              Jag hade hoppats att få ett besked från Moderaterna och finansutskottets
              företrädare i den här debatten att regeringen kommer med en tilläggsbudget
              med åtgärder mot arbetslösheten och jobbkrisen. Sverige har inte
              råd att inte satsa i det här läget. Sverige har inte råd att ha
              en regering som är passiv samtidigt som läget i ekonomin nu försämras
              dag för dag. Arbetsmarknaden försämras dag för dag. Det är helt
              orimligt.
            </seg>
          </u>
          <u>
            <seg>
              Klarar inte regeringen att möta den utmaning som Sverige står
              inför den är sannolikt lika stor som den var på 90-talet anser
              jag att regeringen ska utlysa nyval.
            </seg>
          </u>
          <note type="speaker">
            Anf. 112 ANNA LILLIEHÖÖK (m) replik:
          </note>
          <u>
            <seg>
              Fru talman! Jag vill återgå till de 250 miljoner till Arbetsförmedlingen
              som föreslås. Det är väldigt svårt att sätta i gång projekt en
              månad före jul. Jag vill också påpeka att regeringen har sett
              till att man har en stärkt beredskapsorganisation inom Arbetsförmedlingen
              för att kunna följa utvecklingen och ge grund för kloka övertänkta
              beslut och åtgärder som ska vidtas i framtiden.
            </seg>
          </u>
          <u>
            <seg>
              Samma sak gäller forskningsanslagen för fordonsindustrin. Det
              är inte förrän vi har fattat beslut den 19 december, fru talman,
              som de här pengarna faktiskt finns. Låt oss först se till att
              forskningen och utvecklingen i Västsverige kommer i gång med de
              väldigt omfattande forskningsmedel som regeringen har anslagit.
              När vi kommer in i nästa år kan vi sedan fundera över hur den
              långsiktiga politiken ser ut, hur utvecklingen ser ut och hur
              vi kan vidta åtgärder som ökar efterfrågan och se till att vi
              kanske ytterligare kan sänka skatterna för några grupper så att
              efterfrågan och konsumtionen hålls uppe, för det är väldigt viktigt.
            </seg>
          </u>
          <u>
            <seg>
              Däremot tror jag inte, Hans Hoff, att indragningarna av löntagarnas
              medel via skattehöjningar skulle gynna oss i denna konjunktur
              under nästa år om de hade blivit verklighet.
            </seg>
          </u>
          <note type="speaker">
            Anf. 113 EMMA HENRIKSSON (kd):
          </note>
          <u>
            <seg>
              Fru talman! Vi debatterar ytterligare en tilläggsbudget. Precis
              som Hans Hoff sade i sitt anförande är det inte regeringens fel
              att vi går in i en lågkonjunktur. Det är inte regeringens fel
              att vi har en finanskris. Men det är i det läget som vi debatterar
              den tilläggsbudget som vi nu har framför oss.
            </seg>
          </u>
          <u>
            <seg>
              Jag håller med Hans Hoff om de orden. Däremot håller jag inte
              med om det han sade senare i sitt anförande polisen står handfallen,
              tror jag att ordvalet var. Tvärtom är det här långt ifrån den
              första tilläggsbudgeten vi debatterar. Till och med i dag har
              vi hunnit med ytterligare en tilläggsbudget därför att den här
              regeringen tar tag i de problem som vi står inför. Vi gör det
              som behövs i det läge som har uppkommit, trots att det inte är
              ett läge som vi själva har förvållat.
            </seg>
          </u>
          <u>
            <seg>
              I den ordinarie budgeten, som diskuterades på förmiddagen, finns
              ett stimulanspaket på över 30 miljarder, lite drygt 1 procent
              av bnp. Det är mer än vad de flesta, nästan alla de andra, europeiska
              länder mäktar med. Det gör vi tack vare att vi har en finansiell
              stabilitet i grunden. Det är också i det ljuset man ska se den
              här tilläggsbudgeten.
            </seg>
          </u>
          <u>
            <seg>
              Det är enskilda förslag på totalt 44 olika anslag som är till
              för att gå in där det under detta år behöver vidtas åtgärder.
              33 av förslagen finns det enighet i riksdagen om. Där har det
              inte kommit några andra alternativ. Till några av förslagen har
              det kommit alternativ lite mer pengar här, gör inte det där avdraget
              av pengar där. Men på punkt efter punkt kan vi se att de pengar
              som Socialdemokraterna säger att vi inte ska dra undan dras inte
              undan, utan det är pengar som redan finns i bland annat anslagssparande,
              till exempel inom rättsväsendet. De 4 miljoner som där dras undan
              utgör inte ens 1 procent av det totala anslagssparande som man
              har att använda sig av. Det gör att det inte kommer att bli några
              nedskärningar. Det är väldigt viktigt som underlag för att vi
              ska kunna fatta de beslut vi kommer att fatta.
            </seg>
          </u>
          <u>
            <seg>
              Jag delar inte Hans Hoffs syn att vi ska ha nyval. Jag tror att
              det vore förödande för svensk stabilitet just nu. Även om Socialdemokraterna
              självklart tycker att regeringen inte sköter sig vet jag att det
              finns många som är ganska tacksamma för att vi har en regering
              som hanterar den här krisen på det bästa möjliga sätt som vi har
              förmåga att göra.
            </seg>
          </u>
          <u>
            <seg>
              Jag tänker inte gå in på så många av de enskilda förslagen i
              tilläggsbudgeten utan vill bara lyfta fram det som är det i pengar
              största, det som handlar om väghållning och Banverkets pengar.
              De pengar som vi satsar för att minska låneskulden kommer att
              innebära att vi för 2009, 2010 och 2011 totalt kommer att ha 2
              miljarder mindre i anslagsbehov för räntor och återbetalningar.
              De pengarna kommer att komma väl till pass i det konjunkturläge
              som vi nu har.
            </seg>
          </u>
          <note>
            Med det, fru talman, yrkar jag bifall till utskottets förslag
            och avslag på samtliga motioner.
          </note>
          <note>
            Ajournering
          </note>
          <note>
            Kammaren beslutade kl. 15.45 på förslag av tredje vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u>
            <seg>
              Återupptagna förhandlingar
            </seg>
          </u>
          <note>
            Förhandlingarna återupptogs kl. 16.00.
          </note>
          <note>
            10 § Beslut om ärenden som slutdebatterats den 13 november
          </note>
          <note>
            Punkt 1
          </note>
          <note>
            Punkt 2
          </note>
          <note>
            11 § Beslut om ärenden som slutdebatterats vid dagens sammanträde
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 3
          </note>
          <note>
            Punkterna 49
          </note>
          <note>
            Punkt 8
          </note>
          <note>
            Punkt 9
          </note>
          <note>
            Punkt 10
          </note>
          <note>
            Övriga punkter
          </note>
          <note>
            12 § (forts. från 9 §) Tilläggsbudget 2 för 2008 (forts. FiU11)
          </note>
          <note type="speaker">
            Anf. 114 ULLA ANDERSSON (v) replik:
          </note>
          <u>
            <seg>
              Fru talman! Få se om jag hittar spåret igen och hittar tillbaka
              till där vi var för kanske en halvtimme sedan.
            </seg>
          </u>
          <u>
            <seg>
              Emma sade i alla fall det har jag skrivit ned att regeringen
              har för avsikt att ta tag i de åtgärder som behövs. Med anledning
              av det skulle jag vilja fråga dig, Emma Henriksson: Menar du att
              regeringen verkligen gör det?
            </seg>
          </u>
          <u>
            <seg>
              Tänk på alla människor som i dag står utanför a-kassan till följd
              av regeringens politik de är 500 000. 500 000 människor står alltså
              utan säkerhetsnät och trygghetsnät nu när varslen duggar tätt.
              Förutom de som nu varslas finns det en stor grupp som haft visstidsanställning
              och som också kommer att finnas med i arbetslöshetskurvorna när
              dessa pekar uppåt.
            </seg>
          </u>
          <u>
            <seg>
              Dessutom vet vi att många av dem som i dag inte finns med i någon
              a-kassa har varit tvungna att lämna sin a-kassa på grund av höga
              avgifter. Hotell och Restaurang är väl ett fackförbund som verkligen
              känner av detta.
            </seg>
          </u>
          <u>
            <seg>
              Vidare vet vi att många kommuner efterfrågar stöd från regeringen
              detta för att kunna möta de stora varslen. Tidigare i dag har
              vi nämnt Arvika med ungefär 1 1001 200 varsel och Köping med ungefär
              1 000 varsel. Tänk er själva hur det kan vara i kommuner som har
              20 00025 000 invånare och som har så höga varseltal! I Arvika
              har socialbidragskostnaderna redan i år ökat med 31 procent just
              med anledning av att människor inte längre har a-kassa. Dessutom
              har 1020 procent av dem som blivit varslade i Arvika ingen a-kassa.
            </seg>
          </u>
          <u>
            <seg>
              Det är fruktansvärt för individen men också för kommuner och
              hela samhällen när sådant här sker. Människor efterfrågar alltså
              regeringens åtaganden, men regeringen gör ingenting. Det är det
              som upprör mig när du, Emma, säger: Vi vidtar de åtgärder som
              behövs.
            </seg>
          </u>
          <u>
            <seg>
              Ni lämnar ju de här människorna i sticket. Också kommuner och
              tyvärr många av de företag som efterfrågar stöd lämnar ni i sticket.
            </seg>
          </u>
          <note type="speaker">
            Anf. 115 EMMA HENRIKSSON (kd) replik:
          </note>
          <u>
            <seg>
              Fru talman! Den budget som vi precis har behandlat här i kammaren
              innehåller väldigt mycket som stimulerar ekonomin under år 2009.
            </seg>
          </u>
          <u>
            <seg>
              Det vi nu diskuterar är åtgärder för år 2008. Hellre än att göra
              saker fort men fel och hellre än att sätta sprätt på pengar som
              mycket väl kommer att behövas nästa år och kanske flera år framöver
              vidtar vi åtgärder som faktiskt ger effekt.
            </seg>
          </u>
          <u>
            <seg>
              Den grund som vi har lagt i och med budgetarna för innevarande
              år, för förra året och för det kommande året gör att vi är väldigt
              starka när vi möter den kris som vi nu står inför.
            </seg>
          </u>
          <u>
            <seg>
              Fler är i arbete i dag än det skulle vara om vi inte hade vidtagit
              de åtgärder som vi har vidtagit för att få i gång en fungerande
              arbetsmarknad. Ja, det är inte bara fler som nu är i arbete. Det
              är också fler som nu har trygga anställningar personer som tidigare
              haft tillfällig anställning och som nu har fast anställning.
            </seg>
          </u>
          <u>
            <seg>
              Självklart kommer den budget som vi lade fram innan krisen verkligen
              tornade upp sig inte att räcka. Det kommer att behövas mer. Men
              att göra fel saker fort gör inte att människor långsiktigt kommer
              att må bättre.
            </seg>
          </u>
          <note type="speaker">
            Anf. 116 ULLA ANDERSSON (v) replik:
          </note>
          <u>
            <seg>
              Fru talman! Att göra fel saker fort har väl varit den här regeringens
              kännetecken under de senaste två åren. Det är, vet jag, väldigt
              många oerhörda reformer som ni har gjort. Men sedan har ni försökt
              reparera eller på olika sätt skyla över, så din motivering, Emma
              Henriksson, var väldigt dålig.
            </seg>
          </u>
          <u>
            <seg>
              Dessutom tror jag att människor respekterar att det kan bli fel
              om det är kris och man väldigt fort måste vidta åtgärder. Däremot
              tror jag inte att människor kan respektera att man ingenting gör
              och inte ens försöker . Det är det som är kritiken mot regeringen.
            </seg>
          </u>
          <u>
            <seg>
              Det efterfrågas åtgärder här i kammaren, inte enbart från Vänsterpartiet.
              Tidigare i dag har vi ju hört det också från Socialdemokraterna
              och Miljöpartiet. Vi har även hört det från Svenskt Näringsliv,
              Företagarna och en samlad fackföreningsrörelse.
            </seg>
          </u>
          <u>
            <seg>
              Regeringen hade redan i somras en hel del tecken på vad som skulle
              komma. Sveriges Kommuner och Landsting gick ut och varnade och
              sade att hälften av landstingen planerade för varsel kommande
              år. Byggindustrin gick ned kraftigt, med 25 procent i fråga om
              nybyggnationer. Det var också en nedskrivning av tillväxten, det
              var färre lediga platser på Arbetsförmedlingen och så vidare.
            </seg>
          </u>
          <u>
            <seg>
              Regeringen har alltså haft tid på sig för att vidta åtgärder
              och kunde i den tilläggsbudget som vi nu diskuterar ha kommit
              med en hel del förslag till åtgärder för att motverka lågkonjunkturen.
              Men nu bidrar ni till att lågkonjunkturen fördjupas. Dessutom
              bidrar ni till att väldigt många människors oro blir ännu större.
            </seg>
          </u>
          <u>
            <seg>
              Tänk dig själv att sitta där och ha haft ett jobb och inkomsten
              helt plötsligt halveras! Du står där med alla utgifter. Kanske
              har du ett hus eller en lägenhet som du måste betala för. Du har
              kanske barn som har fritidsaktiviteter som kostar pengar. Men
              helt plötsligt står du där och halva inkomsten är borta. I det
              läget säger ni från regeringshåll: Människor behöver incitament
              när de blir arbetslösa.
            </seg>
          </u>
          <u>
            <seg>
              Är halverad inkomst ett sådant incitament som människor behöver?
              Emma Henriksson, om jag vore kristdemokrat skulle jag inte längre
              prata så mycket om moral och etik!
            </seg>
          </u>
          <note type="speaker">
            Anf. 117 EMMA HENRIKSSON (kd) replik:
          </note>
          <u>
            <seg>
              Fru talman! Du är alltid välkommen att bli kristdemokrat, Ulla!
            </seg>
          </u>
          <u>
            <seg>
              Det som är viktigt för människor som hamnar i ett akut läge,
              i ett krisläge, med jobb som försvinner är självklart att de med
              tillförsikt kan se framtiden an. För det behövs det trygga statsfinanser
              så att vi kan erbjuda det som människor behöver erbjuda mer utbildning,
              erbjuda trygga och stabila jobb och erbjuda en tillväxt i vårt
              samhälle under åren framöver.
            </seg>
          </u>
          <u>
            <seg>
              Att göra fel saker att sätta sprätt på pengar nu under år 2008
              som inte leder till fasta jobb och som inte leder till en ökning
              av arbetskraften och de fasta jobben långsiktigt är att göra fel
              saker. Det är vi inte beredda att göra. Vi är beredda att ta ansvar.
              Vi är beredda att se till att människor får det som de behöver.
              Det gäller då jobb men också att se till att vi har de muskler
              som vi nu har.
            </seg>
          </u>
          <u>
            <seg>
              Det som är skillnaden mellan hur Sverige kan hantera den här
              krisen och hur många av våra vänner i Europa kan göra det är att
              de inte har samlat i ladorna, att de inte har trygga och stabila
              finanser i botten. Det gör att de inte har kunnat lägga fram ett
              paket som det vi nu har lagt fram. Vi stimulerar ekonomin med
              motsvarande mer än 1 procent av bnp. Sverige är ett av få länder
              i Europa som kan göra någonting sådant, och då redan i ordinarie
              budget. Jag tror att det kommer att behövas fler åtgärder. Det
              återkommer vi till.
            </seg>
          </u>
          <note type="speaker">
            Anf. 118 MARGARETA ISRAELSSON (s):
          </note>
          <u>
            <seg>
              Fru talman! Jag vill ta kammarens tid i anspråk för att peka
              på en fråga där regeringspartierna och oppositionen är alldeles
              överens. Det gäller regeringens anmärkningsvärt dåliga motivering
              för en nedskärning av anslaget under innevarande år till Forum
              för levande historia.
            </seg>
          </u>
          <u>
            <seg>
              Forum för levande historia bildades den 1 juni 2003. Det är en
              myndighet som av regeringen har fått i uppdrag att främja arbetet
              med demokrati, tolerans och mänskliga rättigheter med utgångspunkt
              i Förintelsen.
            </seg>
          </u>
          <u>
            <seg>
              Inledningsvis markerade Vänsterpartiet sin avoghet mot myndigheten
              och krävde en nedläggning. Moderaterna ville vidga uppdraget till
              att också gälla brott mot kommunismen. Folkpartiet ville ha ett
              bredare uppdrag för att motverka bland annat rasism och förföljelse.
            </seg>
          </u>
          <u>
            <seg>
              När så regeringsskiftet för drygt två år sedan var ett faktum
              kom förslaget att myndighetens uppdrag skulle bli två. Utöver
              skildrandet av Förintelsen fick Forum för levande historia uppdraget
              att från år 2007 också skildra kommunismens brott mot mänskligheten.
              Så skedde också. I mars i år kunde materialet om kommunismen redovisas.
              Det rönte stor medial uppmärksamhet och blev mycket uppskattat.
              Myndigheten hade gjort ett bra arbete, ett dubbelt arbete för
              samma pengar.
            </seg>
          </u>
          <u>
            <seg>
              Av den anledningen var det med mycket stor förvåning som jag
              för några månader sedan i tilläggsproposition 2 läste att anslaget
              skulle skäras ned med 1 ½ miljon kronor. Vad är nu detta, tänkte
              jag. En myndighet som fått beröm för gott arbete råkar ut för
              en bestraffning.
            </seg>
          </u>
          <u>
            <seg>
              Fru talman! Texten i propositionen gav mycket dålig vägledning
              om varför denna förändring skulle göras i ett så sent skede av
              året, varför jag ställde en fråga till kulturministern vid frågestunden
              den 2 oktober. Det svar jag fick blev knappast klargörande då
              ministern helt frankt sade att det är en intern personalfråga
              och inget jag kan redogöra för i kammaren.
            </seg>
          </u>
          <u>
            <seg>
              Jag måste erkänna att jag blev mycket förvånad. Det tog helt
              enkelt en stund innan polletten ramlade ned. Begär regeringen
              en budgetförändring på grund av ett personalärende? Jag beslutade
              mig för att ställa en interpellation för att söka klarhet. En
              minister som vill förändra i en budget som redan fastställts av
              riksdagen måste ange skäl för detsamma. Vad är motivet, frågade
              jag i interpellationen.
            </seg>
          </u>
          <u>
            <seg>
              Vid debatten med ministern den 21 oktober får jag det i stort
              sett obefintliga svaret att regeringen har gjort bedömningen att
              det är möjligt att genomföra en omprioritering inom kulturområdet
              under innevarande år som innebär en minskning av Forum för levande
              historias anslag för 2008.
            </seg>
          </u>
          <u>
            <seg>
              Det är absolut inget svar, vill jag understryka.
            </seg>
          </u>
          <u>
            <seg>
              Jag vill nu, precis som i debatten med kulturministern, understryka
              att det inte är jag som har pratat om personalärende. Det är inte
              jag som har tagit upp den frågan. Jag har endast önskat ett besked
              från regeringen, och ytterst kulturministern, om varför denna
              neddragning sker. Jag kan fortfarande inte förstå varför en minister
              och ett departement som har drygt 10 miljarder kronor till sitt
              förfogande måste lösa sina personalproblem genom att låta en myndighet
              utsättas för detta.
            </seg>
          </u>
          <u>
            <seg>
              Fru talman! Det gläder mig att kulturutskottet i sitt yttrande
              och nu även finansutskottet i sitt betänkande velat ge Forum för
              levande historia den upprättelse det innebär att riksdagen kräver
              tydligare skäl för neddragning av anslag under innevarande budgetår.
              Jag vill därför avsluta med att tacka finansutskottet och läsa
              den text som står i betänkandet.
            </seg>
          </u>
          <u>
            <seg>
              Finansutskottet ansluter sig till kulturutskottets syn att det
              är önskvärt att beslut om anslagsbegränsningar som påverkar en
              myndighets verksamhet kan verkställas med större framförhållning.
              Enligt utskottets mening gäller detta särskilt när anslagsminskningen
              inte är hänförlig till att uppgifter flyttas från myndigheten.
              Vidare ansluter sig utskottet även till kulturutskottets yttrande
              i det att föreslagna förändringar på tilläggsbudget bör motiveras
              och förklaras för riksdagen på ett tydligare sätt.
            </seg>
          </u>
          <u>
            <seg>
              Med detta yrkar jag bifall till denna text samt reservation nr
              1, där vi återför de pengar som på lösa grunder tagits från Forum
              för levande historia.
            </seg>
          </u>
          <note type="speaker">
            Anf. 119 ANNA LILLIEHÖÖK (m) replik:
          </note>
          <u>
            <seg>
              Fru talman! Bakgrunden till detta har vi ju fått redan i anförandet.
              Det här är naturligtvis en överföring för att man ska kunna verkställa
              en betalning. Det är tyvärr så att inte ens en kulturminister
              kan plocka ut pengar från statens checkbok. De här pengarna överförs
              till ett konto som regeringen kan disponera.
            </seg>
          </u>
          <u>
            <seg>
              Jag tänker som sagt inte kommentera bakgrunden jag heller. Jag
              är inte införstådd med exakt vad det rör sig om, men det är som
              sagt var ett enskilt personalärende som knappast är någonting
              vi debatterar här i kammaren.
            </seg>
          </u>
          <u>
            <seg>
              Jag vill bara säga att vi har avstyrkt den motion som begär att
              vi ska dra tillbaka den här överföringen, för vi tycker att det
              är utomordentligt viktigt att den görs. Framför allt vill jag
              betona att Forum för levande historia är fullt införstådd med
              denna omdisponering av anslagen. Nästa år är budgeten för Forum
              för levande historia igen 44 miljoner kronor.
            </seg>
          </u>
          <u>
            <seg>
              Detta möjliggör som sagt var att den utbetalning som ska göras
              under 2008 kan genomföras. Det är skälet.
            </seg>
          </u>
          <u>
            <seg>
              Jag vill också påpeka att även tidigare regering, av andra skäl,
              faktiskt gjorde indragningar från det här anslaget.
            </seg>
          </u>
          <note type="speaker">
            Anf. 120 MARGARETA ISRAELSSON (s) replik:
          </note>
          <u>
            <seg>
              Fru talman! Tack för att Anna Lilliehöök ville kommentera frågan!
              Jag har full förståelse för att det inte går att vara insatt i
              alla frågor.
            </seg>
          </u>
          <u>
            <seg>
              I det här fallet är det ju så att regeringen i sin tilläggsbudget
              nr 2 föreslår att 1 ½ miljon kronor ska flyttas från Forum för
              levande historia till ett konto som då hette 28:2 och som i den
              nya budgeten föreslås heta 1:2 Bidrag till allmän kulturverksamhet,
              utveckling samt internationellt kulturutbyte och samarbete. Där
              finns åtskilliga miljoner.
            </seg>
          </u>
          <u>
            <seg>
              Om det är en önskan att lösa ett problem måste man naturligtvis
              beskriva vad det är man vill göra. Vi kan inte ha det på det sättet
              att om vi ställer frågor om varför denna överföring sker så svarar
              både kulturministern och Anna Lilliehöök att de inte kan ge besked
              om detta.
            </seg>
          </u>
          <u>
            <seg>
              I det här fallet är det väl självklart att myndigheten är införstådd
              med neddragningen. Det får man ju fortfarande reda på innan. Även
              denna myndighetschef har fått information från departementet i
              förväg. Det är ju gott så om man bestämmer sig för att göra en
              förändring som får inverkan på de senaste månaderna för en myndighet
              som har genomfört två uppdrag under ett och ett halvt år och tagit
              fram ett material till ganska stora kostnader. Som jag sade till
              kulturministern är bara portokostnaderna för det nya uppdraget
              300 000 kronor.
            </seg>
          </u>
          <u>
            <seg>
              Vi tycker alla att detta är bra. Alla partier har ställt sig
              bakom att Forum för levande historia nu också granskar kommunismens
              brott mot mänskligheten, och de har gjort ett bra arbete. Men
              jag kan fortfarande inte förstå varför de kostnader som regeringen
              har fått måste tas från denna myndighet.
            </seg>
          </u>
          <note type="speaker">
            Anf. 121 ANNA LILLIEHÖÖK (m) replik:
          </note>
          <u>
            <seg>
              Fru talman! Förklaringen är som jag sade att pengarna ska föras
              till ett konto som regeringen kan disponera för att lösa det här
              problemet.
            </seg>
          </u>
          <u>
            <seg>
              Sedan vill jag säga att regeringen tvärtom har stärkt anslaget
              med 2,5 miljoner i budgetpropositionen redan 2007 för att myndigheten
              ska kunna genomföra det viktiga arbete som den gör med en genomlysning
              av olika hemska händelser i vår historia.
            </seg>
          </u>
          <note type="speaker">
            Anf. 122 MARGARETA ISRAELSSON (s) replik:
          </note>
          <u>
            <seg>
              Fru talman! Jag ska inte förlänga debatten. Men jag måste ändå
              kolla med Anna Lilliehöök om hon delar finansutskottets uppfattning
              som den framställs i den text som jag läste upp och som finansutskottet
              i full enighet har ställt sig bakom. Där säger utskottet att anslagsbegränsningar
              som påverkar en myndighets verksamhet kan verkställas med större
              framförhållning och att utskottet ansluter sig till att de föreslagna
              förändringarna i tilläggsbudgeten bör motiveras och förklaras
              för riksdagen på ett tydligare sätt. Eller ska jag tolka det som
              att så inte är fallet?
            </seg>
          </u>
          <note>
            Anf. 123 CECILIA WIKSTRÖM i Uppsala (fp):
          </note>
          <u>
            <seg>
              Fru talman! Jag vill också ta kammarens tid i anspråk för att
              tala om Forum för levande historia. Det var en glädjens dag i
              juni 2003 när den tidigare regeringen såg till att Forum för levande
              historia tillkom. Dess betydelse kan inte nog överskattas. Jag
              och många med mig kommer för evigt att vara glada och tacksamma
              mot regeringen Persson för detta.
            </seg>
          </u>
          <u>
            <seg>
              Det är oerhört viktigt att samtalet som vi alla bör föra om demokrati,
              om människors lika värde samt om tolerans och öppenhet fortsätter.
              Forum för levande historia har bedrivit ett fantastiskt framgångsrikt
              arbete när det gäller att informera om Förintelsen och vad som
              då skedde. Det är särskilt viktigt att betona att det uppdraget
              står kvar i dag när Förintelsens överlevare lämnar oss och det
              är deras barn och barnbarn som ska föra uppdraget vidare tillsammans
              med oss alla som är besjälade av detta viktiga uppdrag.
            </seg>
          </u>
          <u>
            <seg>
              Regeringen Persson lyckades dock icke med att utöka uppdraget
              till Forum för levande historia till att också betona betydelsen
              av att informera om kommunismens brott mot mänskligheten. I december
              2006, bara ett par månader efter det att vår regering tillträdde,
              fick så Forum för levande historia uppdraget att genomföra det
              viktiga informationsarbetet om kommunismens brott mot mänskligheten.
              Man har slutrapporterat i år. Det här har finansierats inom befintliga
              ekonomiska ramar, och det ska förtydligas ytterligare i regleringsbrevet.
            </seg>
          </u>
          <u>
            <seg>
              Det är kolossalt viktigt att detta arbete fortsätter och att
              det också gäller kommunismen. Det handlar till exempel om det
              som skedde i Gulag och som vi vet att många barn och ungdomar,
              och även vuxna, inte har en aning om. Det är viktigt att det framstår
              med all önskvärd tydlighet hur viktigt det är att man informerar
              om detta så att det aldrig mer kan upprepas. En ung generation
              måste känna till både Förintelsen och de fasansfulla brott som
              begicks under kommunistiska diktaturer. Forum för levande historia
              bedriver en verksamhet som är fantastiskt bra.
            </seg>
          </u>
          <u>
            <seg>
              Fru talman! För att travestera en känd roman kan man säga: inget
              nytt under solen. Det är det inte heller den här kulna kvällen
              i november månad. Jag hänvisar här direkt till Margareta Israelssons
              anförande. Det låter som om det vore första gången som någon regering
              lyfte bort något eller genomförde en anslagsminskning för Forum
              för levande historia. Så är inte fallet. I budgetpropositionen
              2006 gjorde den tidigare regeringen exakt samma sak. Det var bara
              det att då handlade det inte om 1 ½ miljon. Då handlade det om
              2 ½ miljon kronor för omprioriteringar på kulturområdet.
            </seg>
          </u>
          <u>
            <seg>
              Det är alltså ingenting anmärkningsvärt att detta händer. Det
              är en engångshändelse för den här regeringen. Redan i budgeten
              från och med nästa år är pengarna tillbaka. Det finns också ett
              omfattande anslagssparande som Forum för levande historia har
              för omprioritering redan för innevarande år.
            </seg>
          </u>
          <u>
            <seg>
              Fru talman! Det är alltså inget nytt under solen. Det är möjligt
              att jag, om jag hade varit i Margareta Israelssons kläder, också
              hade använt det här tillfället för att lyfta fram någonting som
              kan tolkas som misshälligheter eller rentav oegentligheter, vad
              vet jag? Men så är inte fallet. Detta är en omprioritering, och
              pengarna går tillbaka redan nästa år.
            </seg>
          </u>
          <note type="speaker">
            Anf. 124 MARGARETA ISRAELSSON (s) replik:
          </note>
          <u>
            <seg>
              Fru talman! Det här är naturligtvis en kupp av Cecilia Wikström
              och mig för att ni ska få lite kultur också i finanspolitiken,
              eller hur, Cecilia?
            </seg>
          </u>
          <note>
            (CECILIA WIKSTRÖM i Uppsala (fp): Absolut!)
          </note>
          <u>
            <seg>
              Men jag begärde faktiskt ordet endast för att säga så här: Frågan
              handlar inte om huruvida man gör en nedskärning eller inte. Nu
              har vi valt att i vår partimotion lägga tillbaka 1 ½ miljon. På
              ett sätt är det som Cecilia Wikström säger alltså korrekt; vi
              tycker inte att man skulle göra den här nedskärningen vid det
              här tillfället. Det är alldeles korrekt så kan man göra och så
              kan man säkert behöva göra vid många tillfällen för myndigheter.
              Men i just det här speciella fallet tycker vi att en myndighet
              som har gjort ett bra arbete och ett dubbelt arbete, precis som
              vi är överens om, inte ska behöva drabbas i sluttampen på det
              här sättet.
            </seg>
          </u>
          <u>
            <seg>
              Vad gäller själva formsaken handlar det inte om att på något
              sätt misstänkliggöra. Jag har bara sökt få klarhet i vad det handlar
              om. Jag vill understryka igen att det också är det som både kulturutskottet
              i enighet och finansutskottet i enighet påpekar. Man måste förklara
              den här typen av neddragning på ett tydligt sätt. Så borde naturligtvis
              ha skett redan från början.
            </seg>
          </u>
          <note>
            Anf. 125 CECILIA WIKSTRÖM i Uppsala (fp) replik:
          </note>
          <u>
            <seg>
              Fru talman! Jag är enig med Margareta Israelsson om att det bästa
              som kan hända är när ja är ja, när nej är nej och när kanske är
              kanske.
            </seg>
          </u>
          <u>
            <seg>
              Ibland finns det bakomliggande orsaker som inte är så lätta att
              göra offentliga. Kulturministern har hänvisat till att det är
              fråga om att man här gör en omprioritering mellan anslagsposterna
              helt enkelt därför att det finns ett personalärende i botten.
              Jag känner mycket väl till vad det handlar om, och jag är beredd
              att efter debatten tala med Margareta Israelsson om det och berätta
              i detalj vad det handlar om ifall inte Margareta Israelsson redan
              känner till det. Men jag vill inte göra det i kammaren därför
              att det handlar om en enskild person, och det kan uppfattas som
              att man hänger ut vederbörande i offentlighetens ljus.
            </seg>
          </u>
          <u>
            <seg>
              Jag kan hålla med Margareta Israelsson om att det hade varit
              önskvärt, klädsamt och allt vad vi vill att vi hade motiverat
              det här på ett tydligare sätt än i budgethandlingen. Det har också
              vårt gemensamma utskott i full enighet skrivit i sitt yttrande
              till finansutskottet. Det finns i betänkandet. Jag tycker inte
              att vi ska göra så stor sak av detta. Pengar har omdisponerats
              för det här, och de läggs tillbaka redan nästa år. Det finns egentligen
              inte så mycket mer än det att säga.
            </seg>
          </u>
          <u>
            <seg>
              En gång till: Det är inget nytt under solen. Ni gjorde samma
              sak, men då handlade det inte om 1 ½ miljon utan om 2 ½ miljon.
            </seg>
          </u>
          <note type="speaker">
            Anf. 126 TREDJE VICE TALMANNEN:
          </note>
          <u>
            <seg>
              Jag vill bara förtydliga vilket ledamöterna egentligen redan
              själva har gjort att enskilda ärenden inte ska vara föremål för
              debatt i kammaren.
            </seg>
          </u>
          <note type="speaker">
            Anf. 127 MARGARETA ISRAELSSON (s) replik:
          </note>
          <u>
            <seg>
              Fru talman! Jag gör mitt bästa. I det här fallet handlar det
              faktiskt om vilka prioriteringar regeringen gör. Jag hävdade,
              som jag sade, att här har vi en budget som ligger på över 10 miljarder
              kronor. Då väljer regeringen var man vill göra sina nedskärningar
              och var man vill göra sina utökningar. Det har regeringen valt.
            </seg>
          </u>
          <u>
            <seg>
              Det är av den anledningen som jag inte kan se varför den här
              myndigheten ska drabbas av denna nedskärning. Mer än så vill inte
              jag gå in i saken. Det är detta som det hela tiden har handlat
              om.
            </seg>
          </u>
          <note>
            Anf. 128 CECILIA WIKSTRÖM i Uppsala (fp) replik:
          </note>
          <u>
            <seg>
              Fru talman! Denna regering tror på Forum för levande historia.
              Vi håller myndigheten högt och vi satsar på den. Det gjorde vi
              redan i årets budget i den första budgeten som vi lade. Vi lade
              tillbaka de pengar som hade dragits bort. Vi gav dem ett utökat
              uppdrag därför att deras uppdrag är oerhört betydelsefullt för
              en kommande generation och för vår generation.
            </seg>
          </u>
          <u>
            <seg>
              Men man har gjort bedömningen att det är möjligt att genomföra
              en omprioritering inom kulturanslaget under innevarande år som
              innebär den här minskningen eftersom det är en engångsminskning.
              Forum för levande historias anslag för 2009 uppgår till 44 miljoner
              kronor, och vi gör en sammantagen bedömning att båda uppdragen
              kommer att kunna genomföras väl inom den budgeten.
            </seg>
          </u>
          <u>
            <seg>
              Jag tycker alltså egentligen att jag har givit svar. Anna Lilliehöök
              har också givit svar, och kulturministern har tidigare redogjort
              för ärendet.
            </seg>
          </u>
          <note>
            Överläggningen var härmed avslutad.
          </note>
          <note>
            13 § AP-fondernas verksamhet t.o.m. 2007
          </note>
          <note>
            Föredrogs
          </note>
          <note type="speaker">
            Anf. 129 ULLA ANDERSSON (v):
          </note>
          <u>
            <seg>
              Fru talman! Jag tänkte börja med att läsa en text ur en låt som
              jag tycker är talande och aktuell trots att den är över 20 år
              gammal. Dessutom är det ett väldigt bra band Imperiet. Jag tänker
              inte sjunga. Det tänker jag inte bjuda på även om det säkert skulle
              bli mer nöjsamt och kanske leda till en hel del muntra skratt
              i kammaren. Jag läser i stället så att budskapet riktigt går fram.
            </seg>
          </u>
          <u>
            <seg>
              Den här låten är lika aktuell nu som då, men med en rätt avgörande
              skillnad. Då, när låten skrevs, använde vi inte våra gemensamma
              pensionspengar till att spekulera i krigsindustrin. Det gör vi
              i dag.
            </seg>
          </u>
          <u>
            <seg>
              Jag vet inte hur det är för er, men för mig känns det helt förkastligt
              och oansvarigt, och inte bara för mig utan för många fler, bland
              annat hela fredsrörelsen. Vi vill inte att våra framtida pensioner
              ska bygga på krig, förtryck eller ockupation. Jag vill inte ha
              tjänat in en högre pension på ockupationen av Palestina, kriget
              och ockupationen i Irak, Afghanistan, Rwanda, Sudan eller Kongo-Kinshasa.
            </seg>
          </u>
          <u>
            <seg>
              Nu har vi tyvärr ett pensionssystem som bygger på spekulation
              och som faktiskt bidrar till en ökad osäkerhet i världen och i
              människors vardag, men så behöver det inte vara. Vänsterpartiet
              har ställt sig utanför den pensionsöverenskommelse som de borgerliga
              partierna träffat tillsammans med Socialdemokraterna. För att
              på något vis försöka reparera det pensionssystem som vi nu har
              har vi också föreslagit ett förbud mot placeringar av pensionspengar
              i vapenindustrin. Tidigare var vi det enda parti som gjorde detta,
              men nu har också Miljöpartiet glädjande nog anslutit sig. Övriga
              partier tycker tydligen att det är okej att ha en del av sin framtida
              pension byggd på kärnvapen, klusterbomber, missiler med mera.
            </seg>
          </u>
          <u>
            <seg>
              Tidningen Dagens Industri har gjort en kartläggning av hur svenska
              pensionspengar placeras i företag som tillverkar kärnvapen och
              klustervapen. Enligt undersökningen äger de fyra pensionsbolagen
              sammanlagt aktier inom kärnvapen- och klusterbombsindustrin till
              ett värde av närmare 700 miljoner kronor. De största investeringarna
              har Skandia Liv och Alecta gjort. Skandia Liv ägde vid årsskiftet
              aktier för 296 miljoner kronor i amerikanska bolag som samtliga
              är verksamma inom kärnvapenindustrin.
            </seg>
          </u>
          <u>
            <seg>
              Flera av de stora pensionsförvaltarna saknar förbud mot investeringar
              i aktier med koppling till vapenindustrin och i flera fall även
              riktlinjer angående investeringar i bolag som bryter mot internationella
              konventioner och mänskliga rättigheter.
            </seg>
          </u>
          <u>
            <seg>
              Men även de fyra AP-fonderna äger aktier i vapen enligt Dagens
              Industri. Det handlar om 1 ½ miljard i företag som tillverkar
              kärnvapen och klusterbomber. Även Sjunde AP-fonden, det vill säga
              den fond som är till för dem som inte själva har valt att placera
              sitt PPM-sparande, har stora pengar i vapenindustrin, drygt 300
              miljoner. Fjärde AP-fonden har 400 miljoner. Den norska statens
              pensionsfond har valt att inte investera i kärnvapenproducenter.
            </seg>
          </u>
          <u>
            <seg>
              Vänsterpartiet föreslår en lagändring som innebär att placeringar
              av pensionspengar i vapenindustrin inte ska vara tillåtet. Jag
              yrkar bifall till den reservationen.
            </seg>
          </u>
          <u>
            <seg>
              Sedan tänkte jag passa på att ta tillfället i akt och ta upp
              den finanskris som råder och därmed också den spekulation som
              har lett till den här finanskrisen. Girigheten är inbyggd i det
              systemet. Våra pensionspengar används till spekulation och till
              att göda den girigheten.
            </seg>
          </u>
          <u>
            <seg>
              Anette Nyqvist, som har disputerat på det orangea kuvertet, säger
              i tidningen Riksdag &amp; Departement nr 31 så här: För mig var det
              intressant att se en så klar vändning av traditionell svensk socialpolitik
              och välfärdspolitik. Det uppstod en väldig förvirring när man
              byggde ett trygghetssystem på otrygga mekanismer.
            </seg>
          </u>
          <u>
            <seg>
              Vidare säger hon: Man kan se pensionsreformen som 90-talets övertro
              på att marknadsekonomin ska kunna lösa allt. Efter allt det som
              har hänt med ekonomin på senare tid är det kanske slut med det
              nu.
            </seg>
          </u>
          <u>
            <seg>
              Journalisten säger då att det verkar som om de som inte har placerat
              sina pengar aktivt klarar sig ungefär lika bra. Då säger Anette
              Nyqvist så här: Visst kan det verka lite ironiskt, men det kan
              säkert ändra sig. Det går inte att göra några rationella val inom
              PPM-systemet, det klarar inte experterna heller.
            </seg>
          </u>
          <u>
            <seg>
              Det är det här vi bygger våra pensioner på.
            </seg>
          </u>
          <u>
            <seg>
              Jag vill också påminna om det Göran Persson sade i en intervju
              för ett par år sedan. Han sade: Jag är säker på att det vi har
              gjort inte kommer att vara populärt om 20 år när de som går i
              pension då ser vad vi har gjort.
            </seg>
          </u>
          <u>
            <seg>
              Varje pensionssystem bygger på en fördelning av resurser från
              dem som arbetar till dem som är pensionärer. ATP-systemet församhälleligade
              delar av denna fördelning. Tryggheten för alla gamlas välfärd
              blev i princip ett åtagande för alla medan det nödvändiga sparandet
              kunde nyttjas för gemensamma påverkbara investeringar.
            </seg>
          </u>
          <u>
            <seg>
              Det nya pensionssystemet innebär i grunden en gigantisk privatisering
              av omtanken om gamla människor och samhällsnyttiga investeringar.
              De enorma summor som fonderas kan disponeras av privata aktörer
              till riskkapitalförsörjning samtidigt som samhällets ansvar för
              att garantera en rimlig framtida fördelning av resurser till pensionärerna
              beskärs.
            </seg>
          </u>
          <u>
            <seg>
              Men, gott folk, det finns två vinnare även i detta system, nämligen
              mäklare som får ta del av väldiga förvaltningsarvoden och bonusar
              samt de rikaste som alltid har kunnat räkna med en trygg ålderdom
              men i det nya systemet slipper bidra till någon annans. Vi kan
              alltså med rätta påstå att det nya pensionssystemet bidrar till
              spekulationsekonomin.
            </seg>
          </u>
          <u>
            <seg>
              Fru talman! Till sist skulle jag vilja ta upp risken för att
              bromsen slår till i det här systemet. I dag har vi kunnat läsa
              i tidningar att det är risk att pensionerna inte alls kommer att
              höjas år 2010. I går lade Erik Åsbrink fram ett förslag om att
              höja utgiftstaken för att överföra pengar till pensionsfonderna
              för att bromsen inte ska slå till.
            </seg>
          </u>
          <u>
            <seg>
              Vänsterpartiet har vid ett flertal tillfällen föreslagit här
              i kammaren att inga mer pengar ska överföras från AP-fonderna
              till statsbudgeten. Vi får inget gehör för det. Den här frågan
              ska behandlas i den interna arbetsgrupp som består av de partier
              som står bakom överenskommelsen. Den ska inte diskuteras här i
              kammaren. Jag tycker att det är skamligt i en demokrati. Ett pensionssystem
              berör hela samhället. Det berör varenda människas trygghet och
              bör diskuteras i öppenhet.
            </seg>
          </u>
          <u>
            <seg>
              Jag hoppas och tror att ingen kommer att föreslå att pengar ska
              överföras från AP-fonderna till statsbudgeten, men jag tycker
              att den debatten borde föras öppet här i ljuset och inte i stängda
              rum med fem partiers representanter närvarande och utan insyn.
              Jag yrkar bifall även till reservationen om att inte överföra
              mer pengar till statsbudgeten från AP-fonderna. Jag tycker att
              de partier som ingår i överenskommelsen borde fundera på hur man
              kan öppna den här debatten och låta fler delta i den i offentlighetens
              ljus. Besluten ska fattas här i kammaren.
            </seg>
          </u>
          <note>
            Jag yrkar bifall till reservation 1 och reservation 2.
          </note>
          <note type="speaker">
            Anf. 130 CHRISTOPHER ÖDMANN (mp):
          </note>
          <note>
            Fru talman! Jag vill först yrka bifall till Miljöpartiets båda
            reservationer under punkterna 3 och 4, nämligen reservation 2
            och 3.
          </note>
          <u>
            <seg>
              Det dokument som vi nu ska diskutera berör AP-fondernas verksamhet
              under åren 20032007. Dessa fem år har sammantaget varit de bästa
              fem åren på världens börser på många år. Våra AP-fonder har också
              mycket riktigt ökat värdet på innehaven. Man har dock inte nått
              upp till sina mål. Såvitt vi förstår kunde det ha varit ännu bättre.
            </seg>
          </u>
          <u>
            <seg>
              Men de närmaste åren, med börser som viker och en konjunktur
              som också viker nedåt, kommer AP-fonderna, och speciellt deras
              styrelser, att få jobba ordentligt för sina arvoden. Redan nu
              kan man befara att AP-fonderna inte sett de röda varningsljus
              som lyst på världens börser de senaste två åren och är sent ute.
              Allt beror på hur aktiva vi vill att AP-fonderna ska vara. Jag
              hoppas att jag har fel i mina farhågor. Det får framtiden utvisa.
              Vi i Miljöpartiet kommer att noga följa det arbete som AP-fonderna
              gör.
            </seg>
          </u>
          <u>
            <seg>
              AP-fonderna äger aktier i företag som tillverkar vapen. Det är
              samma sak som också Vänsterpartiet är kritiska till. Vi ska vara
              på det klara med att många människor i det här landet utgår ifrån
              att deras pengar handhas av staten på ett klokt och etiskt sätt.
              Därför är det upprörande att de svenska pensionspengarna arbetar
              i företag som tillverkar vapen. Faktum är att ett flertal AP-fonder
              har haft allas våra pengar i företag som tillverkar klustervapen
              och kärnvapen, som Ulla Andersson också tog upp. Detta anser vi
              inte vara acceptabelt.
            </seg>
          </u>
          <u>
            <seg>
              AP-fonderna ska enligt lag arbeta fram riktlinjer för etik och
              miljö, och dessa riktlinjer ska kontrolleras och följas upp. Detta
              har man gjort inte med expressfart, men man har gjort detta. Nu
              menar vi att det är dags att omvandla detta till praktisk handling.
              Vi måste börja se en ändring på inriktningen när det gäller AP-fonderna.
            </seg>
          </u>
          <u>
            <seg>
              AP-fonderna har också bildat etiska råd för att samordna arbetet
              med etik och miljö. Vi anser att detta inte räcker. I en undersökning
              som vi låtit göra från Miljöpartiet i december 2007 ägde AP-fonderna
              aktier till ett värde av 46 miljarder kronor i 399 bolag inom
              den internationella energisektorn. Av dessa bolag hade 378 fossila
              bränslen som sitt huvudsakliga verksamhetsområde. 6 bolag producerade
              uran och kärnbränsle, och bara 15 bolag hade inriktning mot förnybar
              energi. 98 procent av AP-fondernas investeringar var i bolag med
              fossil energi av de här 46 miljarderna.
            </seg>
          </u>
          <u>
            <seg>
              Fru talman! Så kan inte världen förändras. Så kan vi inte ställa
              om till ett mer klimatsmart samhälle. Det måste bli självklart
              att vi som medborgare kan lita på att AP-fonderna investerar på
              ett etiskt godtagbart sätt och att man inte investerar till exempel
              i vapenindustrin.
            </seg>
          </u>
          <u>
            <seg>
              Vi anser att det inte är i linje med etik och moral att investera
              pensionspengar i företag som i sin verksamhet bedriver bland annat
              vapentillverkning. Det är inte bara vi i Miljöpartiet eller Vänsterpartiet
              i Sverige som anser att våra gemensamma pensionsfonder ska vägledas
              av etik- och miljötänkande, utan samma diskussioner förekommer
              i dag i praktiskt taget hela världen. Det är också därför som
              intresset för olika typer av etiska investeringar har ökat stort
              runt om i världen. Anledningen är att människor mer och mer börjar
              bry sig om vad deras sparpengar och pensionspengar gör och hur
              våra AP-fonder hanterar våra gemensamma ekonomiska resurser.
            </seg>
          </u>
          <u>
            <seg>
              AP-fonderna är viktiga för sina ägare, de blivande pensionärerna,
              och det på flera olika sätt. Därför måste vi få en ändring på
              det här området.
            </seg>
          </u>
          <u>
            <seg>
              Den tredje aspekten som vi vill framföra är att AP-fondernas
              pengar på olika sätt glider ut ur vårt land genom att AP-fonderna
              investerar i många företag utanför vårt lands gränser. Vi säger
              inte att man inte alls ska göra detta, om man är säker på att
              man investerar på ett bra sätt. Men i Miljöpartiet är vi övertygade
              om att många företag i Sverige går miste om viktiga investeringar,
              kanske särskilt viktiga i dag i en nedåtgående konjunktur, på
              grund av att så stor del av AP-fondernas resurser investeras utanför
              landets gränser.
            </seg>
          </u>
          <u>
            <seg>
              Därför skulle vi vilja se att regionala utvecklingsfonder byggdes
              upp. Vi tror att detta skulle leda till många positiva saker,
              både för den enskilda individen och för samhällsekonomin i hela
              Sverige. Vi är övertygade om att om människor kunde se vad deras
              avsättningar till pensionsfonderna gör i den egna närheten och
              i det egna närområdet för verksamheter och för företag skulle
              det bli ett lyft för många människor och företagen runt om i vårt
              land. Detta tror vi också skulle kunna leda till ökad framtidstro.
              Och framtidstro är något vi inte har för mycket av i dag.
            </seg>
          </u>
          <u>
            <seg>
              Därför, herr talman, hoppas jag att riksdagen också tar till
              sig vårt förslag som handlar om att införa regionala utvecklingsfonder.
            </seg>
          </u>
          <note type="speaker">
            Anf. 131 HANS HOFF (s):
          </note>
          <u>
            <seg>
              Herr talman! AP-fonderna har en oerhört viktig roll i att utjämna
              svängningarna i balansen mellan pensionsavgifter och pensioner.
              Denna uppgift kommer att bli allt viktigare de kommande åren när
              den stora gruppen löntagare födda på 1940-talet har pension och
              pensionssystemets utgifter kommer att överstiga de löpande inkomsterna.
              AP-fondernas uppgift är att klara sådana obalanser utan att pensionärernas
              ekonomi ska påverkas negativt.
            </seg>
          </u>
          <note>
            Utskottet konstaterar att trots en begynnande lågkonjunktur och
            oro på finansmarknaderna gav AP-fonderna ett sammanlagt resultat
            på 36,6 miljarder kronor under 2007. Skillnaden mellan pensionsavgifter
            och pensionsutbetalningar gav under 2007 ett överskott på 4,8
            miljarder. Administrationskostnaderna uppgick till 0,8 miljarder
            kronor. Sammantaget innebär detta att AP-fondernas samlade kapital
            ökade med 40,6 miljarder kronor från slutet av 2006 till slutet
            av 2007.
          </note>
          <note>
            Herr talman! Utskottet konstaterade vid förra årets behandling
            av AP-fondernas verksamhet att Fjärde AP-fonden redovisade ett
            betydligt sämre ekonomiskt resultat än övriga fonder. Fjärde AP-fondens
            resultat var då 12 miljarder kronor lägre jämfört med genomsnittet
            i FörstaTredje AP-fonden och ca 17 miljarder kronor lägre än i
            den fond som gått bäst. Regeringen var på flera punkter kritisk
            mot Fjärde AP-fondens förvaltning.
          </note>
          <u>
            <seg>
              Finansutskottet ansåg då att regeringen borde intensifiera uppföljningen
              av åtgärder som vidtagits och de åtgärder som planerades för att
              förbättra lönsamheten i Fjärde AP-fonden. Det var också enligt
              finansutskottets mening viktigt att regeringen fortsatte den inledda
              förnyelsen av styrelsen.
            </seg>
          </u>
          <u>
            <seg>
              I årets skrivelse konstaterar finansutskottet att regeringen
              utsett såväl en ny ordförande som en ny vice ordförande i Fjärde
              AP-fondens styrelse. Utskottet anser att det är av största vikt
              för förtroendet för pensionssystemet och AP-fonderna att kapitalet
              förvaltas effektivt. Finansutskottet kommer därför att särskilt
              noga följa utvecklingen och resultaten av styrelseförändringarna
              och åtgärdsprogrammen i Fjärde AP-fonden.
            </seg>
          </u>
          <u>
            <seg>
              Herr talman! Utskottet föreslår att skrivelsen läggs till handlingarna.
            </seg>
          </u>
          <note type="speaker">
            Anf. 132 ANNA LILLIEHÖÖK (m):
          </note>
          <u>
            <seg>
              Herr talman! I den här skrivelsen redogör regeringen för den
              gångna femårsperioden i pensionssystemet. Det är viktigt att notera
              att den här skrivelsen och redogörelsen varje år omfattar fem
              år för att betona långsiktigheten i pensionssystemet och att även
              avkastningen i AP-fonderna måste ses i ett långsiktigt perspektiv.
              Jag tror att det är särskilt viktigt att vi kommer ihåg det i
              dag. Precis som Hans Hoff redan har påpekat hade vi redan under
              2007 något lägre avkastning för AP-fonderna, och finansoron kommer
              säkert att betyda att avkastningen under det närmaste året inte
              alls uppnår de 11,2 procents avkastning som fonderna har haft
              de senaste fem åren.
            </seg>
          </u>
          <u>
            <seg>
              Det kan snarare jämföras med vad som hände under 2001 och 2002,
              då investeringarna faktiskt sjönk i värde. Det måste vi ha beredskap
              för, särskilt som in- och utbetalningarna i pensionssystemet riskerar
              att inte balansera i framtiden, som Hans Hoff också sade. Vår
              socialförsäkringsminister har i en intervju sagt att man naturligtvis
              måste följa det här väldigt noga under de kommande åren.
            </seg>
          </u>
          <u>
            <seg>
              Bufferten i form av AP-fonderna har betytt att balansen har klarats
              i pensionssystemet vid två tillfällen då den långsammare uppräkningen
              av pensionerna har gjorts. Det är ju fel ord när vi säger bromsen,
              för det låter som om man sänker pensionerna vilket man ju inte
              gör. Det betyder att man inte har fullt lika hög uppräkning.
            </seg>
          </u>
          <u>
            <seg>
              När det gäller fonderna har även Hans Hoff konstaterat att FörstaTredje
              AP-fonden uppnår sina mål med nära 45 procents avkastning medan
              däremot Fjärde AP-fonden fortsatt har lägre avkastning, betydligt
              lägre än sin målsättning.
            </seg>
          </u>
          <u>
            <seg>
              Till slut vill jag kommentera ägarstyrningen. De fyra AP-fonderna
              har anslutit sig till FN:s principer för ansvarsfulla investeringar.
              De är anslutna till Transparency Internationals kod för investeringar
              i råvaruindustrin. Förra året tillsatte regeringen den utredning
              som riksdagen gav uppdrag om redan 2003 för att få igenom den
              etiska styrningen i AP-fonderna.
            </seg>
          </u>
          <u>
            <seg>
              Detta uppdrag kommer att redovisas, inte inför dagens debatt,
              tyvärr, utan den 28 november. Då kommer den genomlysningen. Regeringen
              återkommer till den i nästa års redovisning.
            </seg>
          </u>
          <u>
            <seg>
              Ett investeringsanalysföretag har under året gjort en omfattande
              genomgång av fondernas investeringar och gjort ett antal observationer
              när det gäller inriktning och uppdrag som jag förutsätter ger
              återspegling till exempel beträffande Fjärde AP-fondens avkastning.
            </seg>
          </u>
          <u>
            <seg>
              Jag vill kort även kommentera motionerna. Vad gäller förslaget
              att säga nej till överföring till staten föreslår vi att den motionen
              avslås med hänvisning till att detta inte är aktuellt. Pensionsgruppen,
              som består av de fem partier som står bakom pensionsöverenskommelsen,
              har fått i uppdrag att se över hur eventuella överskott i pensionssystemet
              ska hanteras i framtiden. Man har då sagt att i samband med det
              ska man se över även denna fråga. Det är över huvud taget inte
              aktuellt nu, det finns inga sådana förslag och frågan är, som
              sagt, hänvisad till Pensionsgruppen.
            </seg>
          </u>
          <u>
            <seg>
              När det gäller vapenindustrin vill jag säga, vilket också utskottet
              anför, att AP-fondernas förvaltning uppfyller mycket högt ställda
              krav på etik, moral och miljö. Det är naturligtvis mycket viktigt
              att man fortsätter att utveckla riktlinjerna för etik och miljö
              i placeringarna. Säkert kommer nästa års rapport att ge anledning
              för oss att föra ytterligare diskussioner om detta.
            </seg>
          </u>
          <u>
            <seg>
              Huvudinriktningen är att de investeringar som AP-fonderna gör
              ska vara sådana att pensionärernas pensioner säkras på bästa möjliga
              sätt och med bästa avkastning. Riksdagen bör därför inte lagstifta
              om vilka typer av bolag eller branscher pensionskapitalet ska
              investeras i. Det är väl lite grann en psykologisk punkt, för
              om vi lägger oss på detaljnivån kommer beslutsapparaten i fonderna
              att påverkas. Redan i dag påpekades i genomgången att man ska
              se över beslutsordningen så att man inte låser upp sig. Med hänvisning
              till detta har vi alltså yrkat avslag på motionen.
            </seg>
          </u>
          <u>
            <seg>
              Jag vill också nämna Etikrådet, som AP-fonderna har gemensamt
              för att föra dialog med utländska företag om etikfrågor gällande
              exempelvis klusterbomber. Den dialogen har lett till att AP-fonderna
              dragit bort investeringar från nio utländska företag som bland
              annat tillverkar klustervapen. De etikregler som tillämpas tar
              alltså hänsyn till det som tas upp i motionen.
            </seg>
          </u>
          <u>
            <seg>
              Med detta, herr talman, vill jag yrka bifall till utskottets
              förslag i FiU6 och föreslår att rapporten läggs till handlingarna
              och att reservationen avslås.
            </seg>
          </u>
          <note type="speaker">
            Anf. 133 ULLA ANDERSSON (v) replik:
          </note>
          <u>
            <seg>
              Herr talman! Erik Åsbrink skrev i går en debattartikel i Dagens
              Nyheter där han bland annat undrade om de fem partierna bakom
              pensionsuppgörelsen var beredda att gå till val 2010 på att pensionerna
              inte räknas upp eller minskar. Det skulle väl Anna Lilliehöök
              kunna svara på, tycker jag. När bromsen slår till är det nämligen
              så att utbetalningarna är i fara. Den utlöses automatiskt. Så
              är systemet riggat ingen politiker ska behöva stå till svars i
              kammaren. Detta förväntas ske i mars nästa år.
            </seg>
          </u>
          <u>
            <seg>
              Samtidigt vet vi att priserna ökar. Lågkonjunkturen är här, och
              till skillnad mot vad Anna Lilliehöök påstår innebär det stillastående
              eller sänkta PPM-pensioner. Den förre finansministern, Erik Åsbrink,
              vill klara pensionsutbetalningarna, och kanske också rädda ansiktet,
              genom att överföra pengar från statsbudgeten till pensionsfonderna.
            </seg>
          </u>
          <u>
            <seg>
              Tidskriften Arena skriver att det är ett framsynt förslag därför
              att många i debatten velat blunda för att det nya pensionssystemet
              är på väg att haverera. Det är modigt, därför att Åsbrink själv
              som finansminister var en av de ivrigaste tillskyndarna av att
              placera pensionspengarna i aktier. Men nu erkänner han att systemet
              kanske inte blev så robust som han och andra påstått.
            </seg>
          </u>
          <u>
            <seg>
              Tycker du, Anna Lilliehöök, att det är ett bra system när bromsen
              slår till och pensionärer drabbas av detta? Hur ska du förklara
              det för dem? Står du för det? Tänker du gå till val på sänkta
              pensioner kanske?
            </seg>
          </u>
          <note type="speaker">
            Anf. 134 ANNA LILLIEHÖÖK (m) replik:
          </note>
          <u>
            <seg>
              Herr talman! Jag tycker att det var en oerhört viktig överenskommelse
              som gjordes i riksdagen när fem partier gick samman om att skapa
              ett stabilt och långsiktigt hållbart pensionssystem. Det gjorde
              man för att säkra pensionerna för nuvarande och kommande generationer,
              för att ha råd att betala pensioner till dem.
            </seg>
          </u>
          <u>
            <seg>
              När det gäller det exakta förslaget som fanns i en artikel i
              går vill jag säga att jag inte alls är säker på att det är det
              bästa. Socialförsäkringsministern har uttryckt att man väldigt
              noga kommer att följa utvecklingen under de närmaste två åren.
            </seg>
          </u>
          <u>
            <seg>
              Alla pensionssystem hänger på tre saker. Det glädjande är att
              vår livslängd ökar, men det betyder också att det är en stor ansträngning
              för våra pensionssystem. Från att från början ha betalat ut pension
              under kanske tio år ska pension nu betalas ut under 20 eller 30
              år. Det är grundproblemet. Därtill kommer avgifter och pensionsnivåer.
              Jag tror att man, i den mån det behöver göras någonting, får se
              hur dessa balanserar och hur beräkningsformen, som Ulla mycket
              riktigt påpekar är uppsatt för att pensionssystemet ska klara
              situationen långsiktigt, fungerar. Då får man väl göra som socialförsäkringsministern
              säger, titta på detta när redovisningen för 2010 kommer. Då ser
              vi hur utvecklingen varit.
            </seg>
          </u>
          <u>
            <seg>
              Avsikten är att ha ett långsiktigt stabilt, bra och hållbart
              pensionssystem som över tiden garanterar pensioner och inte innebär
              att man varje år får gå som ur hand i mun, via statsbudgeten.
            </seg>
          </u>
          <note type="speaker">
            Anf. 135 ULLA ANDERSSON (v) replik:
          </note>
          <u>
            <seg>
              Herr talman! Som Anna Lilliehöök och de flesta i kammaren säkert
              vet, och som också är offentligt, höll det gamla ATP-systemet
              med vissa reformeringar. Det är ingen nyhet. Det är väl känt.
            </seg>
          </u>
          <u>
            <seg>
              Anna Lilliehöök säger att det var en oerhört viktig överenskommelse
              för att bygga ett stabilt och hållbart system. Jag kan förstå
              att man som moderat göder spekulation. I stället kunde pengarna
              ha använts till samhällsnyttiga investeringar som vi kunde ha
              styrt. Nu blir det som ett lotteri, eller hur? Du vet inte, Anna
              Lilliehöök, om du kommer att lyckas med dina placeringar eller
              ens vad dina pengar placeras i. Jag vet inte om Anna Lilliehöök
              kanske tycker att det är okej att hennes pension bygger på placeringar
              i kärnvapen, missiler, klusterbomber, krig och förtryck. Jag tycker
              inte det. Jag tycker inte att det är ett robust och stabilt system
              om det ska bygga på placeringar i andra människors olycka och
              förtryck. Anna Lilliehöök kanske tycker det, men jag tycker att
              det är etiskt och moraliskt fel.
            </seg>
          </u>
          <u>
            <seg>
              Jag tycker att vi har ett gemensamt ansvar för pensionerna. Jag
              tycker inte att pensioner ska bygga på spekulation. Fler i denna
              kammare borde vara överens om det när vi ser vad som har hänt.
              Hela världen är i gungning just på grund av spekulation, inte
              på grund av att man tagit samhällsansvar utan för att man satt
              sin egen vinning i främsta rummet i dessa system.
            </seg>
          </u>
          <u>
            <seg>
              Anna Lilliehöök kanske går till val på att hon tycker att det
              är jättebra att placera pengarna i vapenindustrin, att det är
              jättebra att vi har ett hållbart och stabilt system där det finns
              en inbyggd mekanism som slår till så att pensionerna inte räknas
              upp eller att de kanske till och med räknas ned.
            </seg>
          </u>
          <u>
            <seg>
              Jag tror att många pensionärer kommer att bli oerhört förbenade
              så kanske man kan säga i den här kammaren utan att överträda gränsen.
            </seg>
          </u>
          <u>
            <seg>
              Anna Lilliehöök! Jag tycker inte att du har svarat på frågan.
              Tänker du gå till val på att sänka pensionen?
            </seg>
          </u>
          <note type="speaker">
            Anf. 136 ANNA LILLIEHÖÖK (m) replik:
          </note>
          <u>
            <seg>
              Herr talman! Vad pensionsuppgörelsen innebär är ett stabilt och
              långsiktigt hållbart pensionssystem. Detta handlar också om balansen
              mellan generationer. Vi riskerar en situation där våra barn skulle
              få betala väldigt mycket till tidigare generationers pensioner.
              Detta var grunden till att det var nödvändigt att reformera ATP-systemet.
            </seg>
          </u>
          <u>
            <seg>
              Vapenfrågan ska jag snabbt beröra igen. AP-fonderna har via en
              gemensam åtgärd efter det att de gått igenom Etikrådet tagit tillbaka
              investeringar från ett antal företag där man fann att det tillverkades
              klusterbomber.
            </seg>
          </u>
          <u>
            <seg>
              När det gäller den allmänna principen om spekulation har Ulla
              Andersson och jag motsatta uppfattningar. Vi tror på att det är
              investeringar i näringslivet och aktier som på lång sikt har gett
              god avkastning i det kapitalistiska system som i västvärlden har
              gjort att vår levnadsstandard har varit så mycket högre än i länder
              som har tillämpat andra system. Det här ska alltså garantera att
              AP-fonderna på lång sikt säkras hög avkastning.
            </seg>
          </u>
          <u>
            <seg>
              När det gäller den spekulativa delen är det kanske så att kapitalismen
              inte handlar om hundraprocentig stabilitet, utan om innovation,
              förnyelse och tillväxt. Det är därför vi har våra AP-fonder, som
              ska kunna investera och säkra god avkastning och tillväxt på lång
              sikt.
            </seg>
          </u>
          <note type="speaker">
            Anf. 137 CHRISTOPHER ÖDMANN (mp) replik:
          </note>
          <u>
            <seg>
              Herr talman! I den undersökning som vi i Miljöpartiet lät göra
              hittade vi 46 miljarder som investerats i den internationella
              energisektorn. Det var inte mindre än 98 procent som var investerade
              i företag som har fossilt bränsle som huvudsaklig verksamhet,
              1 ½ procent i uran och kärnbränsle och ½ procent, till och med
              något mindre, i förnybar energi.
            </seg>
          </u>
          <u>
            <seg>
              Vi är av uppfattningen att man om man satsar på fossilt får fossilt.
              Satsar man på förnybart tror vi att det finns mycket större möjligheter
              att få den omställning som vi vill ha. Vi tror att det har avgörande
              betydelse om våra AP-fonder investerar i verksamheter som handlar
              om förnybar energi när det gäller energisektorn.
            </seg>
          </u>
          <u>
            <seg>
              Vi undrar om man i den översyn som regeringen ska göra och som
              ska komma den 28 november kan få se att riktlinjerna för miljö
              och etik kommer att märkas i framtidens planering från regeringens
              sida när det gäller AP-fondernas investeringar.
            </seg>
          </u>
          <note type="speaker">
            Anf. 138 ANNA LILLIEHÖÖK (m) replik:
          </note>
          <u>
            <seg>
              Herr talman! I företag världen över blir det allt viktigare med
              de regler och utvärderingar som visar att man har en god företagspolicy
              när det gäller både miljö och etik. Detta ger god avkastning för
              företagen. AP-fonderna ska naturligtvis, som jag sade, utveckla
              sina riktlinjer för miljö och etik och se till att de stöttar
              den utvecklingen.
            </seg>
          </u>
          <u>
            <seg>
              Men de fem partier som står bakom pensionsöverenskommelsen har
              sagt att det är viktigare att AP-fonderna verkar på den generella
              investeringsmarknaden. Vi ska inte gå in och detaljstyra. Varje
              styrelse ska, förutom att ha placeringsstrategier, också ta ställning
              till ägarstrategier när det gäller bland annat etik och miljö.
            </seg>
          </u>
          <u>
            <seg>
              Som sagt får vi utvärderingen den 28 november från utredaren.
              Vi kommer att kunna diskutera det här i nästa års rapport.
            </seg>
          </u>
          <note type="speaker">
            Anf. 139 CHRISTOPHER ÖDMANN (mp) replik:
          </note>
          <u>
            <seg>
              Herr talman! Vi ser det inte som detaljstyrning att man ändrar
              inriktning och lägger större tyngd på miljö- och etikfrågor. Det
              är någonting som jag tror att väldigt många människor hoppas att
              man i riksdagen ska fatta beslut om. Man ska kunna känna att ens
              pensionspengar under den tid man arbetar fungerar på ett bra sätt
              och i linje med vad många människor hoppas på och i allt högre
              grad kräver.
            </seg>
          </u>
          <u>
            <seg>
              Visst är det så att många företag i dag satsar på att konvertera.
              Det gäller till exempel Ericssons Afrikasatsning, där man går
              över från fossilt bränsle till sol- och vindenergi för sina basstationer
              och sparar oerhört mycket fossilt bränsle på det sättet. Och SKF:s
              verkställande direktör har konstaterat: I morgon kommer vi att
              använda förnybara energikällor, därför tänker vi fasa ut de fossila
              bränslena.
            </seg>
          </u>
          <u>
            <seg>
              Men frågan är varför de statliga AP-fonderna ska vara sist. Borde
              inte vi som politiker kunna säga att vi ska vara med i kampen
              för att ställa om från fossil energi till förnybara energikällor?
              Varför ska vi låta tjänstemännen arbeta på egen hand? Jag tror
              att det är oerhört viktigt att vi i riksdagen och regeringen säger:
              Den framtida energin kommer att vara förnybar; vi vill se det
              också i satsningarna på AP-fonderna.
            </seg>
          </u>
          <u>
            <seg>
              Jag tror att väldigt många människor skulle tycka att det vore
              ett väldigt bra initiativ från regering och riksdag.
            </seg>
          </u>
          <note type="speaker">
            Anf. 140 ANNA LILLIEHÖÖK (m) replik:
          </note>
          <u>
            <seg>
              Herr talman! Vi har en ordning där det är regeringen som har
              insyn i AP-fondernas styrelse och ger riksdagen denna redogörelse,
              som är skälet till att vi står här i dag och diskuterar AP-fondernas
              verksamhet under de senaste fem åren.
            </seg>
          </u>
          <u>
            <seg>
              Syftet med AP-fonderna är att vi ska se till att pensionärerna
              tillförsäkras buffertfonder med så god avkastning som möjligt.
              AP-fonderna ska inte användas i regionalt eller näringspolitiskt
              syfte eller inriktas på vissa branscher, utan sådana beslut ska
              fattas av styrelserna, så att vi kan säkra att placeringarna blir
              så effektiva som möjligt och ger så god avkastning som möjligt.
            </seg>
          </u>
          <u>
            <seg>
              Jag upprepar att vi nästa år kommer att kunna ha en konstruktiv
              debatt, framför allt i etik- och miljöfrågor. Det kommer att ha
              gjorts en genomgång av miljö- och etikpolicyn i samtliga AP-fonder.
              Då har vi lite mer klara fakta att grunda vår diskussion på.
            </seg>
          </u>
          <note type="speaker">
            Anf. 141 PER ÅSLING (c):
          </note>
          <u>
            <seg>
              Herr talman! Under 2007 växte det samlade pensionskapitalet i
              de fyra buffertfonderna med 40 miljarder kronor, eller 4,2 procent.
              Det skedde under ett år då turbulensen på den finansiella marknaden
              tilltog och världens aktievärderingar på börserna började sjunka.
              Trots det uppvisade buffertfonderna ett överskott som bidrog till
              att det samlade kapitalet vid årets slut uppgick till 900 miljarder
              kronor. I år har nedgången på börserna fortsatt. Det återstår
              att se vad resultatet för 2007 slutligen kommer att bli.
            </seg>
          </u>
          <u>
            <seg>
              Jag vill betona att det är viktigt att se utvecklingen i ett
              långsiktigt perspektiv. Enskilda års svängningar ska inte leda
              till förhastade beslut eller omdömen kring regelverket. Fondernas
              prestationer ska bedömas mot ett relevant jämförelseindex och
              ses över flera år, över tid med andra ord.
            </seg>
          </u>
          <u>
            <seg>
              Den utvärdering som regeringen har gjort visar att fondernas
              avkastning sedan 2003 har överstigit inkomstindex. Fonderna har
              under perioden gett en real avkastning på mellan 2,5 och 4 procent.
              Det innebär att fondernas värde har utvecklats starkare än genomsnittsinkomsten
              i samhället och att buffertfonderna har varit till nytta för pensionssystemet.
              Sedan 2003 har fondernas samlade värde ökat med 280 miljarder
              kronor. Det är drygt 100 miljarder mer än vad en utveckling i
              linje med inkomstindex hade inneburit. Vid två tillfällen har
              buffertfondernas avkastning dessutom bidragit till att upprätthålla
              nivåerna och därmed stabiliteten i pensionssystemet så att den
              automatiska stabiliseringen inte har aktiverats.
            </seg>
          </u>
          <u>
            <seg>
              Herr talman! Regeringens utvärdering visar att tre av fyra buffertfonder
              är konkurrenskraftiga. Utifrån ett pensionsperspektiv är det bra.
              Samtidigt ska vi ständigt se till att utvecklingen i fonderna
              är konkurrenskraftig.
            </seg>
          </u>
          <u>
            <seg>
              Den till kapitalet minsta AP-fonden, Sjätte AP-fonden, har åter
              överträffat tidigare resultat och motiverar en fond med dess struktur
              och inriktning. Att sprida riskerna i pensionssystemet när börserna
              svajar och värdepapper tappar i värde ger en positiv effekt liksom
              när det gäller att komma i åtnjutande av de mindre företagens
              potential.
            </seg>
          </u>
          <u>
            <seg>
              Under den senaste femårsperioden har Sjätte AP-fonden gett en
              total avkastning efter kostnader på 11 procent per år. Resultatet
              överstiger fondens mål, som är 8,2 procent, 2,9 per år. Jag delar
              regeringens uppfattning att det är ett gott resultat fonden presterat.
            </seg>
          </u>
          <u>
            <seg>
              Finansutskottet har tidigare haft synpunkter på Fjärde AP-fonden.
              Jag avstår från att kommentera det ytterligare, jag tycker att
              Hans Hoff har gjort det på ett alldeles utomordentligt sätt.
            </seg>
          </u>
          <u>
            <seg>
              Herr talman! Avkastningen i AP-fonderna är helt central för att
              på lång sikt säkra och också höja värdet på pensionerna. På lång
              sikt är aktier och företagsinvesteringar en god investering. Det
              visar historien tydligt, och det har också Anna Lilliehöök här
              i talarstolen nyligen påpekat. Men riskerna i placeringarna får
              inte vara stora, och de ska stå i proportion till det förvaltningsuppdrag
              som fonderna har. Jag är övertygad om att avkastningen i pensionsfonderna
              kan öka om placeringsreglerna moderniseras och om investeringar
              i framtidsbranscher och onoterade tillväxtföretag möjliggörs i
              större utsträckning.
            </seg>
          </u>
          <u>
            <seg>
              Vi står inför en stor utmaning för att klara klimatomställningen.
              De samlade miljöteknikinvesteringarna behöver öka, och AP-fonderna
              kan bli långsiktiga och samhällsnyttiga pådrivare i denna omställning.
              Genom att öka mängden investeringar i ny teknik skulle fonderna
              kunna bidra till den nödvändiga omställningen. Behovet av ny teknik
              med minimal miljöpåverkan kommer att öka i väsentlig grad. Det
              ger samtidigt växande möjligheter till ökad svensk export.
            </seg>
          </u>
          <u>
            <seg>
              I budgeten för 2007 avsatte regeringen 530 miljoner under perioden
              20072010 för särskilda satsningar på miljöteknik. I budgetpropositionen
              för 2008 presenterades ytterligare satsningar för 340 miljoner
              kronor på utveckling av hållbara städer. Dessutom har Exportrådet
              fått uppdraget att genomföra en särskild satsning för att främja
              svensk miljöteknikexport. Nu måste vi ta ytterligare steg.
            </seg>
          </u>
          <u>
            <seg>
              Herr talman! Jag har i olika sammanhang förfäktat att det är
              viktigt att AP-fondernas investeringar i miljöteknik preciseras,
              och jag tycker att de bör uppgå till minst 1 procent av kapitalet.
              Ska Sverige bli världsledande på miljöteknikområdet krävs förändringar
              som visar såväl miljöteknikföretag som övriga investerare att
              vi menar allvar. Av samma anledning måste buffertfondernas placering
              i onoterade bolag tillåtas överstiga 5 procent. Det kan åstadkommas
              om vi moderniserar regelverket och tillåter större placeringar
              i onoterade tillväxtbolag. En reformering av AP-fondernas placeringspolicy
              har också framförts som angelägen av företrädare för fonderna.
            </seg>
          </u>
          <u>
            <seg>
              Till sist konstaterar jag att jag och Centerpartiet ser fram
              emot den utredning som nämnts i debatten tidigare och som kommer
              i slutet av denna månad och de slutsatser som utredningen drar
              när det gäller AP-fondernas riktlinjer för miljö och etik. Det
              behövs även på det här området en ny policy.
            </seg>
          </u>
          <u>
            <seg>
              Herr talman! Låt mig avslutningsvis yrka bifall till utskottets
              förslag.
            </seg>
          </u>
          <note type="speaker">
            Anf. 142 CHRISTOPHER ÖDMANN (mp) replik:
          </note>
          <u>
            <seg>
              Herr talman! Det lät lite mer positivt från alliansens sida.
              Centerpartiet ser ändå möjlighet och potential med AP-fonderna
              när det gäller att driva på utvecklingen i miljöhänseende.
            </seg>
          </u>
          <u>
            <seg>
              Jag hoppas naturligtvis att vi kan se lite fotspår i den översyn
              som ska komma i slutet av månaden av AP-fondernas riktlinjer och
              som handlar om miljö och etik så att de ska bli en ledstjärna
              för investeringarna i framtiden.
            </seg>
          </u>
          <u>
            <seg>
              I fråga om fondernas totala avkastning verkar det finnas samma
              farhåga som jag har haft. Det är lätt att få ett kapital att öka
              när det är goda år på börsen. AP-fonderna ligger väldigt tungt
              i aktierelaterade värdepapper. När konjunkturen nu vänder nedåt
              tror jag att det är viktigt att man lyckas dämpa, att man helt
              enkelt har en annan inriktning, en mer säker inriktning för investeringarna
              i AP-fonden, och att man gör en omviktning av sina värdepapper.
              Jag befarar att man inte riktigt hunnit med detta, och det får
              vi se i slutet av det här året.
            </seg>
          </u>
          <note type="speaker">
            Anf. 143 PER ÅSLING (c) replik:
          </note>
          <u>
            <seg>
              Herr talman! Tack för de synpunkterna! När det gäller den utredning
              som jag nämnde känner jag inte till vad den kommer att presentera
              den 28 dennes. Vi får se vad den kommer fram till och vilka slutsatser
              den drar på miljö- och etikområdet. Jag tycker att det är oerhört
              angeläget och positivt att den tillsattes för ett år sedan av
              regeringen. Vi får vid ett senare tillfälle ta en diskussion,
              utifrån regeringens konklusion, om hur vi går vidare med förändringar
              av policyn för AP-fonderna.
            </seg>
          </u>
          <note type="speaker">
            Anf. 144 CHRISTOPHER ÖDMANN (mp) replik:
          </note>
          <u>
            <seg>
              Herr talman! Men man kan ändå utgå från att Centerpartiet har
              legat på regeringen för att försöka ändra riktlinjerna. Det är
              i alla fall någonting som vi från Miljöpartiet hoppas att man
              ska kunna se lite fotspår av i översynen så att det blir lite
              mer i linje med de riktlinjer som man har tagit fram för AP-fonderna.
              Vi får se när utredningen kommer, och så får vi väl möjlighet
              att diskutera det framgent.
            </seg>
          </u>
          <note type="speaker">
            Anf. 145 PER ÅSLING (c) replik:
          </note>
          <u>
            <seg>
              Herr talman! Jag vet inte om det finns så mycket mer att tillägga.
              Jag noterar att det finns en önskan i kammaren att titta över
              investeringspolicyn, att AP-fonderna i större utsträckning ska
              investera i moderna framtidsbranscher, som bidrar till en positiv
              utveckling när det gäller klimat och miljö. Den diskussionen får
              tas efter det att den utredning som handlar om miljö- och etikfrågorna
              ligger på vårt bord.
            </seg>
          </u>
          <note type="speaker">
            Anf. 146 GUNNAR ANDRÉN (fp):
          </note>
          <u>
            <seg>
              Herr talman! AP-fonderna innehåller nu närmare 900 miljarder
              kronor. Det är en betydande summa att förvalta.
            </seg>
          </u>
          <u>
            <seg>
              Det finns alltid anledning att börja med att fråga sig: Varför
              har vi AP-fonder? Vi har här en teknisk diskussion om olika placeringar.
              Men pensionssystemets viktigaste funktion är att vara hållfast,
              och det är av särskild vikt att det är det för den som ännu inte
              är pensionär. Man måste veta vilka regler som gäller i framtiden.
            </seg>
          </u>
          <u>
            <seg>
              Jag tror att den kritik som Vänsterpartiet och Miljöpartiet riktar
              mot pensionssystemet på olika sätt inte tas på allvar av just
              den anledningen att det finns fem partier som står bakom pensionsuppgörelsen,
              så folk kan verkligen lita på att det system som vi har nu kommer
              att gälla för en väldigt lång framtid. Jag tror att det är väldigt
              bra för hela Sveriges ekonomi att det är på det sättet. Man kan
              jämföra med många andra länder som inte har så starka pensionssystem
              som det vi har.
            </seg>
          </u>
          <u>
            <seg>
              Ur den synpunkten var det också lätt för mig i egenskap av ledamot
              i skatteutskottet för något år sedan att besluta om att vi skulle
              minska avdragsrätten för privata pensionsavsättningar. Det förvånade
              mig lite att flera andra partier var emot detta.
            </seg>
          </u>
          <u>
            <seg>
              Jag menar att den stabilitet som vi har fått med det nya pensionssystemet
              i hög grad minskar motivet för att ha så stora pensionsavsättningar
              på den privata sidan med avdragsrätt som vi hade under en följd
              av år. Jag säger inte att det har varit fel tidigare. Men genom
              att vi har fått denna väldigt kraftiga utveckling i pensionssystemet
              och också följsamhet från löneutvecklingen när det gäller utbetalningarna
              har motivet för privata pensionsförsäkringar minskat, enligt mitt
              sätt att se det. Det har framför allt minskat motivet att gynna
              dessa med stora avdragsrättigheter.
            </seg>
          </u>
          <u>
            <seg>
              Likväl kan man ibland fundera över de angrepp av olika slag som
              finns mot pensionssystemet. Jag har under senare år sett framför
              allt Vänsterpartiets önskemål om att ta pengar ur pensionssystemet
              för att finansiera bostadsbyggande i väldigt stor omfattning.
              I själva verket handlar det om att överföra pensionärernas tillgångar
              till en annan betydande grupp. Det har jag sett som väldigt oroande,
              för jag menar att det är ett grundläggande angrepp på pensionärerna
              att göra så.
            </seg>
          </u>
          <u>
            <seg>
              Det var mot den bakgrunden som jag blev en smula betänksam när
              jag läste en artikel om ett socialdemokratiskt rådslag i Göteborg.
              Socialdemokraterna här i riksdagen är verkligen inte ansvariga
              för detta, men det var dåvarande ordföranden i kommunstyrelsen
              i Göteborg, Göran Johansson han kanske fortfarande är det några
              månader till som ville att man skulle gå in med AP-fondspengar
              i bilindustrin väldigt riktat. Jag tror för min del att det är
              just en sådan sak som kan vara väldigt populistisk och att det
              är väldigt farligt att slå in på en sådan väg och säga att vi
              ska använda pengar som man tror inte kostar någonting. Grunden
              för detta är att det liksom är gratispengar att ta från AP-fonderna.
              Men det är det inte; det finns inga gratispengar.
            </seg>
          </u>
          <u>
            <seg>
              Jag tror för min del att det är särskilt viktigt, och jag tror
              att det är det för de fem partierna som står bakom pensionsuppgörelsen,
              att vi aktar oss för varje sådan här utryckning just nu när det
              är svåra tider, för då är det så lätt att hemfalla åt att vi ska
              rädda några jobb genom att ta från just pensionärerna och minska
              den hållfasthet som finns i pensionssystemet. Det är en helt annan
              sak att vi måste rädda Volvo och andra företag på andra sätt,
              men att just ta pengar från pensionssystemet tror jag är väldigt
              felaktigt.
            </seg>
          </u>
          <u>
            <seg>
              Herr talman! Det är alltid viktigt att komma ihåg att det inte
              finnas några gratispengar.
            </seg>
          </u>
          <note>
            Överläggningen var härmed avslutad.
          </note>
          <note>
            14 § Insatser för att hantera omfattande elavbrott
          </note>
          <note>
            Föredrogs
          </note>
          <note type="speaker">
            Anf. 147 MATS BERGLIND (s):
          </note>
          <u>
            <seg>
              Herr talman! När vi kommer hem förväntar vi oss att det ska vara
              varmt och skönt, och slår vi på lampan utgår vi från att det ska
              bli ljust. Den dagen det inte fungerar tror jag att vi till mans
              blir rätt så skärrade, för vad göra om vi inte har tillgång till
              den el som vi är vana vid fungerar alldeles utmärkt?
            </seg>
          </u>
          <u>
            <seg>
              Vi har tyvärr vissa dåliga erfarenheter av katastrofer stormen
              i Småland är väl ett bra exempel där elsystemet slås ut och samhället
              inte fungerar. Det är inte bara privatpersoner som fryser och
              har mörkt omkring sig. Hela viktiga samhällsfunktioner är beroende
              av att vi har en ordentlig strömtillförsel. Och det handlar inte
              bara om värme och ljus. Hela IT-kommunikationssystemet bygger
              ju på el liksom telekommunikationerna. Därför är det väldigt viktigt
              att vi tar ett ordentligt grepp om hur elförsörjningen ska hanteras
              vid en eventuell kris.
            </seg>
          </u>
          <u>
            <seg>
              Det här trodde jag var en så övergripande fråga att vi skulle
              kunna prata ihop oss och ha en gemensam strategi och en gemensam
              ambition att lösa den på ett så bra sätt som möjligt. Men, tyvärr,
              så var icke fallet. Det beklagar jag, för det tycker jag hade
              varit bra.
            </seg>
          </u>
          <u>
            <seg>
              Nu har vi en reservation, en reservation som är gemensam med
              Vänsterpartiet och Miljöpartiet, som belyser vikten av de här
              frågorna.
            </seg>
          </u>
          <u>
            <seg>
              Herr talman! Jag vill passa på att yrka bifall till reservationen.
            </seg>
          </u>
          <u>
            <seg>
              Som sagt var tycker jag att det är sorgligt att vi inte kunde
              prata ihop oss i en så här viktig fråga. När regeringen vill försämra
              för sjuka och för dem som är arbetslösa och ge stora skattesänkningar
              till de mest rika är det klart att det blir strid. Vi kan inte
              börja kompromissa om en orättfärdig politik. Vi kan inte kompromissa
              när orättvisorna breder ut sig. Då blir det politisk strid. Men
              i en sådan här fråga, som är så övergripande och som inte borde
              innebära någon som helst politisk strid, borde vi tvärtom hjälpas
              åt att hitta den bästa lösningen. Därför är det att beklaga att
              det inte gick att komma framåt i den här frågan.
            </seg>
          </u>
          <u>
            <seg>
              Det är inte socialdemokrater, vänsterpartister och miljöpartister
              som är ute och letar efter anledning till gruff och hittar på
              att det här inte fungerar, utan det är väl underbyggt. Riksrevisionens
              rapport belyser de brister som finns, så de är inte gripna ur
              luften. De har också mycket konkreta förslag i fem punkter, och
              för att det inte ska bli några missuppfattningar ska jag läsa
              fyra av dem innantill.
            </seg>
          </u>
          <u>
            <seg>
              Regeringen bör se till att det tas fram ett underlag så att regeringen
              själv kan bedöma om stamnätets dimensionering är rimlig relativt
              de kostnader som samhället kan drabbas av i händelse av svåra
              påfrestningar.
            </seg>
          </u>
          <u>
            <seg>
              Regeringen bör ställa tydligare krav på myndigheternas redovisning
              av operativ förmåga att hantera allvarliga störningar, givet de
              allmänt hållna mål som finns.
            </seg>
          </u>
          <u>
            <seg>
              Regeringen bör förbättra sin uppföljning av myndigheternas risk-
              och sårbarhetsanalyser.
            </seg>
          </u>
          <u>
            <seg>
              Regeringen bör säkerställa att ett nödvändigt utredningsarbete
              bedrivs avseende prioriteringsfrågor.
            </seg>
          </u>
          <u>
            <seg>
              Det är klart och tydligt vad Riksrevisionen har för åsikt i de
              här frågorna. Och vi reservanter ställer oss bakom Riksrevisionen
              och gör samma bedömning.
            </seg>
          </u>
          <note type="speaker">
            Anf. 148 ULF GRAPE (m):
          </note>
          <u>
            <seg>
              Herr talman! I elens barndom förbrukades strömmen där den producerades.
              Fabrikerna var placerade i närheten av vattendragen. Med hjälp
              av vattenturbiner tillverkade man el. Dåtidens teknik för att
              transportera elström var inte speciellt utvecklad. Man klarade
              bara av några hundra meter innan effektförlusterna blev för stora.
            </seg>
          </u>
          <u>
            <seg>
              Det var först när systemen med trefas växelström utvecklades,
              bland annat av Jonas Wenström på Asea, som ledningslängderna kunde
              öka. Den här metoden användes första gången 1893 på en 14 kilometer
              lång ledning mellan Hellsjön i Dalarna och gruvorna i Grängesberg.
              Man kan säga att stamnätets det som är föremål för dagens debatt
              vagga låg i Dalarna.
            </seg>
          </u>
          <u>
            <seg>
              I dag består stamnätet av 15 000 kilometer ledning som förbinder
              produktionsanläggningar som är spridda över hela landet med region-
              och lokalnäten där användarna finns. Stamnätet är också det nät
              som förbinder oss med utlandet.
            </seg>
          </u>
          <u>
            <seg>
              Dagens debatt handlar om statens insatser för att hantera omfattande
              elavbrott. Underlaget till det betänkande som försvarsutskottet
              lämnar är en granskning som Riksrevisionen har gjort som en förstudie
              under 2006 och som en mer fördjupande granskning under 2007.
            </seg>
          </u>
          <u>
            <seg>
              Det som har granskats är om regeringen och Svenska kraftnät har
              ett tillräckligt underlag för att förebygga omfattande elavbrott.
              Man har också granskat om statens åtgärder ger förutsättningar
              för att hantera ett omfattande elavbrott, om ett sådant inträffar.
            </seg>
          </u>
          <u>
            <seg>
              Däremot har Riksrevisionen inte bedömt sannolikheten för att
              ett omfattande elavbrott ska inträffa. Man har heller inte granskat
              nätbolagens åtgärder eller samhällets förmåga att med reservkraft
              kunna mildra konsekvenserna av ett omfattande elavbrott.
            </seg>
          </u>
          <u>
            <seg>
              Jag vill redan nu påpeka att detta att Riksrevisionen inte har
              granskat förekomsten av reservkraft inte innebär att det inte
              finns någon sådan. Reservkraft finns hela tiden tillgänglig, både
              i form av startklara kraftverk och i form av lokala reservkraftsaggregat
              vid till exempel sjukhus.
            </seg>
          </u>
          <u>
            <seg>
              I Sverige är vi tack och lov förskonade från återkommande och
              omfattande elavbrott. Om man ska gå på den definition som Riksrevisionen
              har gjort har vi aldrig haft något sådant här i Sverige. Vi är
              förskonade av det enkla skälet att vi har en hög säkerhet i vårt
              stamnät och i våra lokal- och regionalnät. Vi är också förskonade
              tack vare att elsäkerhetsarbetet är lika gammalt som elen själv.
              Det startade samtidigt som vi fick elström till hushållen och
              industrin för över 100 år sedan.
            </seg>
          </u>
          <u>
            <seg>
              Herr talman! Stamnätet är ett nätverk av högspänningsledningar
              och transformatorer som täcker hela Sverige. Uppbyggnaden är sådan
              att om ett fel uppstår i en ledningssträcka så kan elen dirigeras
              om till en annan ledningssträcka utan att det ens blinkar till
              i våra lampor. Denna redundans i stamnätet är kanske den viktigaste
              faktorn för att upprätthålla en hög tillförlitlighet.
            </seg>
          </u>
          <u>
            <seg>
              Stamnätets motståndskraft gentemot olika typer av påfrestningar
              bygger på två förutsättningar. Dels är det själva nätets fysiska
              och logiska egenskaper, dels förmågan hos ansvarig personal att
              vidta nödvändiga åtgärder när så behövs.
            </seg>
          </u>
          <u>
            <seg>
              De fysiska och logiska egenskaperna i stamnätet utvecklas kontinuerligt
              och byggs hela tiden på baserat på dimensioneringsregler, tekniska
              standarder och olika riskfaktorer. Utbyggnaden och förstärkningen
              behöver också göras på grund av att stamnätet hela tiden transporterar
              ökande energimängder. Med den här uppbyggnaden kan stamnätet vid
              varje given tidpunkt själv klara av stora påfrestningar oberoende
              av orsak.
            </seg>
          </u>
          <u>
            <seg>
              Förmågan hos ansvarig personal att vidta nödvändiga åtgärder
              bygger på att man kan sin sak och att man bedriver ett systematiskt
              arbete med att sammanställa och redovisa risk- och sårbarhetsanalyser.
              Eftersom el inte är en lagervara utan förbrukas i samma sekund
              som den tillverkas förutsätts att arbetet sker i linjeorganisationen
              så att det blir ett integrerat instrument i den ständiga avvägningen
              mellan risker, åtgärder och resurser.
            </seg>
          </u>
          <u>
            <seg>
              Detta kontinuerliga arbete med att hantera och förebygga elavbrott
              24 timmar om dygnet 365 dagar om året ska vi ha i åtanke när vi
              bedömer förmågan hos stamnätsoperatören att hantera även omfattande
              elavbrott.
            </seg>
          </u>
          <u>
            <seg>
              Likväl kan det inträffa. Den 23 september 2003 inträffade ett
              stort elavbrott i södra Sverige och östra Danmark som varade i
              nästan sex timmar i de mest utsatta delarna. Orsaken till elavbrottet
              var en kombination av fel i stamnätet. Det började med ett ventilfel
              vid kärnkraftverket i Oskarshamn. Några minuter senare uppstod
              det ett tekniskt fel i ett ställverk utanför Varberg. Kombinationen
              av dessa två händelser ledde till en större påfrestning på stamnätet
              än vad det tålde. För att undvika en total kollaps kopplades stamnätet
              isär till två separata delar, och inom loppet av några sekunder
              klappade den södra delen ihop och elavbrottet där var ett faktum.
            </seg>
          </u>
          <u>
            <seg>
              Elavbrottet 2003 lamslog stora delar av samhället. Vid tusentals
              arbetsplatser kunde verksamheten inte fortsätta, tågtrafik stannade
              och mycket av den samhällsservice som vi normalt tar för given
              fick stora problem. Nästan tre miljoner människor berördes.
            </seg>
          </u>
          <u>
            <seg>
              Ett så stort elavbrott har vi bara haft en gång tidigare i Sverige,
              och det var 1983 då stora delar av södra Sverige blev utan ström
              i upp till tio timmar.
            </seg>
          </u>
          <u>
            <seg>
              De åtgärder som vidtogs efter den lärdomen var att ytterligare
              förstärka de fysiska och logiska egenskaperna och öka redundansen
              i stamnätet. Nya ledningar till södra Sverige har byggts och viktiga
              transformatorstationer har byggts om.
            </seg>
          </u>
          <u>
            <seg>
              För att ytterligare förstärka den andra förutsättningen för stamnätets
              motståndskraft har Svenska kraftnät genomfört en omfattande övning
              där över 200 personer från både elbranschen och berörda myndigheter
              deltog. Syftet med övningen var att träna och utvärdera elförsörjningens
              förmåga att hantera stora störningar inom områden som krishantering,
              samverkan mellan driftcentraler, reparationsinsatser och informationshantering.
            </seg>
          </u>
          <u>
            <seg>
              Den direkta slutsatsen från övningen är att samverkan och informationsutbyte
              är grundläggande för att snabbt trygga och återställa driften
              i elnäten. Nu ska den här övningen utvärderas och vart och ett
              av de medverkande företagen och myndigheterna ska få en genomgripande
              återkoppling som underlag för ytterligare förbättringar.
            </seg>
          </u>
          <u>
            <seg>
              I det här sammanhanget kan det vara på sin plats att nämna Stan
              Kaplans teorem: Hälften av alla problem orsakas av att människor
              använder samma ord för olika saker. Den andra hälften orsakas
              av att människor använder olika ord för samma saker.
            </seg>
          </u>
          <u>
            <seg>
              Herr talman! Eftersom vi medvetet har minskat vår elproduktion
              här i Sverige är vi numera en nettoimportör av elektricitet. Den
              överföringskapacitet som finns mellan våra grannar i Europa och
              oss är begränsad och därigenom blir Sverige ett eget prisområde
              där balansen är sådan att vi har högre konsumtion än den tillgängliga
              produktionskapaciteten. Denna för svensk del medvetna strategi
              medförde tidigare, när balansen var den omvända, att vi kunde
              ha förhållandevis låga elpriser till gagn för hushållen och den
              elintensiva basindustrin.
            </seg>
          </u>
          <u>
            <seg>
              Nu för tiden är en sådan protektionistisk strategi kontraproduktiv
              eftersom vi inte kan tillgodogöra oss de fulla effekterna av en
              konkurrensutsatt elproduktion.
            </seg>
          </u>
          <u>
            <seg>
              Norden är och har varit en föregångare inom EU vad gäller att
              utveckla en fungerande elmarknad. Nästa steg i den utvecklingen
              bör vara att ha en gemensam systemoperatör för de nordiska stamnäten.
              På så sätt kan konkurrensen stärkas och elpriserna bli lägre.
              Genom att ta bort gränshinder förvandlas få stora aktörer på små
              nationella marknader till flera mindre aktörer på en större marknad.
              Därmed förbättras konkurrensen och förutsättningarna för fortsatta
              elprisökningar minskar.
            </seg>
          </u>
          <u>
            <seg>
              Inte bara konkurrensen förbättras, utan även säkerhetsnivån.
              Med ett gemensamt nordiskt stamnät och ett ökat utbyte av el med
              vår omvärld ökar redundansen väsentligt vilket är bra för den
              totala tillgängligheten.
            </seg>
          </u>
          <u>
            <seg>
              Herr talman! Med utgångspunkt i den granskning som Riksrevisionen
              lämnat vill Socialdemokraterna att en nationell reservkraftsstrategi
              utarbetas. Syftet med strategin ska vara att säkerställa de verksamheter
              som anses samhällsviktiga vid en svår påfrestning och att ha ändamålsenliga
              regler och incitament för beslut om reservkraftslösningar. Strategin
              ska öka möjligheterna att optimalt använda nationellt och internationellt
              mobila reservkraftsaggregat i en akut situation.
            </seg>
          </u>
          <u>
            <seg>
              Men, stopp ett tag hur tänker man då?
            </seg>
          </u>
          <u>
            <seg>
              Ska eventuella skador på stamnätet lösas med att vi lånar mobila
              reservkraftsaggregat och placerar ut dem lite här och var? Hur
              lång tid tar det då innan några få får tillbaka strömmen? Dagar,
              veckor eller månader?
            </seg>
          </u>
          <u>
            <seg>
              Vi pratar ju stamnät här, det stamnät dit vattenkraftstationerna,
              kärnkraftverken och vindkraftparkerna över hela Sverige är anslutna.
            </seg>
          </u>
          <u>
            <seg>
              Precis som exemplet från 2003 visar går det att hålla tillgängligheten
              uppe i delar av stamnätet eftersom produktionsanläggningarna är
              spridda över hela Sverige. Mobila reservkraftsaggregat på stamnätsnivå
              känns ju lite felplacerat.
            </seg>
          </u>
          <u>
            <seg>
              Antingen vill Socialdemokraterna rikta uppmärksamheten från en
              nordisk redundans i stamnäten i tron att prisområdet ska bli vad
              det en gång var eller också har man inte förstått frågan.
            </seg>
          </u>
          <u>
            <seg>
              Det senare verkar mest troligt eftersom det inte hände mycket
              mellan den varning som vi fick vid elavbrottet 2003 och den förstudie
              som Riksrevisionen gjorde hösten 2006, och som alltså ligger till
              grund för den rapport som Socialdemokraterna har hämtat sitt motionsmaterial
              ur. Fokus låg under den förra mandatperioden i stället på att
              brister i elnätet skulle åtgärdas genom att elbolagen fick kompensera
              sina elkunder med pengar i händelse av ett elavbrott.
            </seg>
          </u>
          <u>
            <seg>
              Herr talman! Vi har all rätt att ställa krav på den grundläggande
              säkerheten inom elförsörjningen eftersom den är så fundamental
              för hela samhällets funktion. Men det ställer också krav på oss
              politiker att kraven på åtgärder är relevanta i sammanhanget.
            </seg>
          </u>
          <u>
            <seg>
              Regeringen har med anledning av Riksrevisionens rekommendationer
              vidtagit en rad åtgärder. Utskottet gör bedömningen att dessa
              påbörjade åtgärder bör avvaktas. Några ytterligare åtgärder från
              riksdagens sida behövs därför inte nu.
            </seg>
          </u>
          <note>
            Jag yrkar därför bifall till utskottets förslag och avslag på
            reservationen.
          </note>
          <note type="speaker">
            Anf. 149 MATS BERGLIND (s) replik:
          </note>
          <u>
            <seg>
              Herr talman! De första tre fjärdedelarna av Ulf Grapes inlägg
              har jag faktiskt inte så mycket att protestera mot. Det var en
              imponerande genomgång av vad som har hänt, vilka risker som Sverige
              har utsatts för och som tyvärr kan upprepas.
            </seg>
          </u>
          <u>
            <seg>
              Men på slutet handlade det om att det är vi socialdemokrater
              och miljöpartister och vänsterpartister som inte begriper detta
              och att vi inte kan dessa frågor. Jag ska erkänna att inte jag
              heller kan dessa tekniska frågor. Men det som vi lutar oss mot
              är Riksrevisionen som har gjort en rapport där man har kommit
              fram till detta.
            </seg>
          </u>
          <u>
            <seg>
              Det finns en del medborgare som brukar hävda att när politiker
              debatterar med varandra ger de inte svar på frågor som ställs.
              Jag ska därför göra saken väldigt enkel för Ulf Grape. Har majoriteten
              förtroende för Riksrevisionen?
            </seg>
          </u>
          <note type="speaker">
            Anf. 150 ULF GRAPE (m) replik:
          </note>
          <u>
            <seg>
              Herr talman! Jag är ny här i riksdagen, och jag kan kanske inte
              alla turer. Men en sak begriper jag, och det är att när Riksrevisionen
              lämnar en rapport hanteras den. Det känns därför som lite tårta
              på tårta att behöva debattera Riksrevisionens rapport ordagrant
              i denna kammare. Det är det ena.
            </seg>
          </u>
          <u>
            <seg>
              Sedan kan jag till att börja med säga att säkerheten i vårt stamnät
              är väldigt hög. Det har aldrig inträffat något elavbrott enligt
              Riksrevisionens bedömning. Det har inträffat två stora elavbrott
              som har varit allvarliga i sig. Men det säger också en hel del
              om vad nätets konstruktion klarar varje dag, varje sekund. Man
              hanterar små elavbrott utan att vi märker någonting. Eftersom
              el konsumeras i samma sekund som den produceras måste man hantera
              de små elavbrotten på samma sätt som stora elavbrott. Därför finns
              det hos driftspersonalen hos stamnätsoperatören Svenska kraftnät
              en mycket hög kompetens att hantera stamnätets funktion så att
              det är öppet och tillgängligt.
            </seg>
          </u>
          <u>
            <seg>
              Det finns en rad åtgärder som Riksrevisionen lämnade förslag
              på, och det var i juni 2007. Det har flutit lite vatten under
              broarna sedan dess, och åtgärder har vidtagits med anledning av
              dessa rekommendationer.
            </seg>
          </u>
          <u>
            <seg>
              Jag tycker, som sagt, att Socialdemokraterna skjuter över målet
              när de talar reservkraftsstrategi på stamnätsnivå. Vi har reservkraft,
              och vi behöver naturligtvis reservkraft. Men den behöver vi på
              lokalnätsnivå nära användarna. Jag tror därför att man behöver
              tänka ett varv till där.
            </seg>
          </u>
          <note type="speaker">
            Anf. 151 MATS BERGLIND (s) replik:
          </note>
          <u>
            <seg>
              Herr talman! Som jag sade finns det de som påstår att när politiker
              debatterar med varandra och ställer frågor får de inga svar. Det
              blir svårt att som åhörare då hänga med i debatten och förstå
              vad sakfrågan handlar om och vilka olika åsikter som politikerna
              har.
            </seg>
          </u>
          <u>
            <seg>
              Jag ställde en väldigt enkel fråga: Har majoriteten förtroende
              för Riksrevisionen? Jag vet inte vad svaret handlade om, om jag
              ska vara riktigt ärlig. Jag tappade tråden lite grann. Det handlar
              om att Riksrevisionen har lagt fram en rapport med fem tydliga
              punkter som man anser bör åtgärdas från statsmakternas sida. Det
              viftas undan utan några som helst sakargument. Då är det väl inte
              så konstigt att man ställer frågan: Finns det inget förtroende
              för Riksrevisionen? Jag skulle faktiskt vilja ha ett svar, Ulf
              Grape. Har majoriteten förtroende för Riksrevisionen?
            </seg>
          </u>
          <note type="speaker">
            Anf. 152 ULF GRAPE (m) replik:
          </note>
          <u>
            <seg>
              Herr talman! Jag vet inte om jag blev missförstådd där, men jag
              tror att jag svarade på den frågan, nämligen att den rapport som
              Riksrevisionen har lämnat hanteras seriöst och att åtgärder är
              vidtagna. Nu har jag sagt det två gånger, och då borde det ha
              sjunkit in.
            </seg>
          </u>
          <u>
            <seg>
              Det som stör mig i reservationen och som är knepigt att hantera
              utan att tala på teknisk nivå är hur i herrans namn man ska kunna
              koppla reservkraft på stamnätet direkt. Vi hanterar nu måste jag
              läsa innantill 150 miljarder kilowattimmar per år i stamnätet.
              Det blir rätt mycket. Jag tror att denna mobilitet i reservkraftslösningarna
              är borta för länge sedan om vi på något sätt ska kunna hantera
              de avbrott på stamnätet som vi här diskuterar. Det låter sig inte
              göras över huvud taget.
            </seg>
          </u>
          <u>
            <seg>
              Tänket är därför fel. Detta ska man lösa på andra nivåer. Redundansen
              i nätet måste öka. Det är där som man har lösningen på stora avbrott
              i stamnätet. Det är också där som man kan åtgärda det utan att
              det förflyter alltför lång tid.
            </seg>
          </u>
          <note>
            Överläggningen var härmed avslutad.
          </note>
          <note>
            15 § Valfrihetssystem
          </note>
          <note>
            Föredrogs
          </note>
          <note type="speaker">
            Anf. 153 CECILIA WIDEGREN (m):
          </note>
          <u>
            <seg>
              Herr talman! I det betänkande som vi nu ska debattera från socialutskottet
              behandlas regeringens proposition Lag om valfrihetssystem som
              går under beteckningen LOV. Två motioner har väckts med anledning
              av propositionen. Dessutom har vi behandlat ytterligare två yrkanden
              från allmänna motionstiden, och vi har bett finansutskottet att
              yttra sig om detta betänkande.
            </seg>
          </u>
          <u>
            <seg>
              Socialutskottet ställer sig bakom regeringens förslag om en ny
              lag. LOV, lagen om valfrihetssystem, reglerar vad som ska gälla
              för de kommuner och landsting som vill konkurrenspröva kommunala
              och landstingskommunala verksamheter genom att överlåta valet
              av utförare av stöd, vård och omsorgstjänster till brukaren eller
              patienten. Valfrihetssystemet enligt LOV är ett alternativ till
              upphandling, alltså lagen om offentlig upphandlig, LOU.
            </seg>
          </u>
          <u>
            <seg>
              Lagen bygger inte på någon priskonkurrens mellan leverantörerna,
              utan det är den enskilde som i stället ges möjlighet att välja
              den leverantör som han eller hon uppfattar tillhandahåller den
              bästa kvaliteten. Enligt lagförslaget ansvarar kommunen eller
              landstinget för att brukaren eller patienten får fullödig information
              om samtliga leverantörer.
            </seg>
          </u>
          <u>
            <seg>
              Ändringen i socialtjänstlagen innebär att socialnämnden får avvakta
              med att verkställa beslut om bistånd inom ett valfrihetssystem
              till dess att den enskilde kan få tillgång till den leverantör
              som han eller hon önskar.
            </seg>
          </u>
          <note>
            Lagen föreslås träda i kraft den 1 januari 2009. I betänkandet
            finns en reservation.
          </note>
          <u>
            <seg>
              Nu välkomnar jag utskottets ledamöter till debatt i frågan.
            </seg>
          </u>
          <note type="speaker">
            Anf. 154 CATHARINA BRÅKENHIELM (s):
          </note>
          <u>
            <seg>
              Fru talman! I dag ska vi debattera och besluta om en lag som
              gör att vi ändrar riktning inom svensk äldreomsorg. Man ska privatisera
              vår svenska modell under parollen att det handlar om valfrihet.
              Vems valfrihet det handlar om och för vem valfriheten är viktigast
              är vi inte överens om mellan partierna. Är det de äldres, brukarnas,
              valfrihet, eller är det vårdföretagens? Kommer detta att bli en
              lika bra valfrihet som vi lovades när vi skulle få välja elbolag?
              Det skulle bli enkelt och billigt.
            </seg>
          </u>
          <u>
            <seg>
              Vad är det som regeringen egentligen erbjuder de gamla att välja
              på? Är det vad man vill ha utfört eller vad just personen i fråga
              tycker att det är viktigast att i sin vardag få hjälp med? Nej,
              det får man inte välja mellan. Maria Larsson har redan bestämt
              vad man får välja mellan. Man får bara välja mellan om det ska
              vara privat eller om det ska vara offentligt drivet. Det är den
              stora valfrihetsreform som vi i dag debatterar.
            </seg>
          </u>
          <u>
            <seg>
              Hur ska våra äldre som är i behov av vård och omsorg kunna sätta
              sig in i alla fakta om vad som skiljer de här bolagen åt? Hur
              vet man vilken kvalitet de olika bolagen erbjuder? Vem kontrollerar
              den, och mot vad stäms den av?
            </seg>
          </u>
          <u>
            <seg>
              Frågetecknen är, tycker jag, väldigt många och svaren väldigt
              få. Ibland kan jag känna att det här mer är en näringspolitisk
              debatt där det gäller att lägga över så mycket som möjligt på
              privat drivna företag som har som sitt högsta mål att kunna ta
              ut en rejäl vinst från skattekollektivet. Jag tycker att man börjar
              se äldreomsorgen som en företagsverksamhet, inte som en kommunal
              verksamhet.
            </seg>
          </u>
          <u>
            <seg>
              Regeringen har avsatt 300 miljoner till kommunerna så att de
              kan utreda och förbereda sig inför införandet av den här lagen.
              Ett ganska stort antal kommuner har beslutat att ta emot de här
              pengarna, men väldigt många har också iklätt sig både hängslen
              och livrem genom att i sina beslut ha en klausul om att man slutgiltigt
              tar ställning den dagen lagen ska införas alltså när utredningen
              i kommunen är klar.
            </seg>
          </u>
          <u>
            <seg>
              Herr talman! Det finns just nu en rad viktiga och stora frågor
              att diskutera inom äldreomsorgen. Riksrevisionen skildrar i en
              dyster rapport bilden av den lukrativa äldrevårdsmarknaden där
              någon form av laglöshet börjar komma, i takt med att det offentliga
              faktiskt avsäger sig sitt lagstadgade ansvar.
            </seg>
          </u>
          <u>
            <seg>
              RRV påtalar allvarliga problem med kontrollen och insynen i den
              privat drivna äldreomsorgen och kommer med en rad förslag om förändringar.
            </seg>
          </u>
          <u>
            <seg>
              Nyligen kunde vi läsa om en kvinnlig anställd som sades upp från
              ett privat äldreboende i Västsverige när hon slog larm om de missförhållanden
              som rådde på boendet för de äldre. När ledningen inte lyssnade
              gick den här personen till kommunen och berättade. När vårdbolaget
              fick reda på det kallades hon in till chefen. Hon sades upp direkt
              på grund av illojalitet mot företaget.
            </seg>
          </u>
          <u>
            <seg>
              Att man i kommunalt driven äldreomsorg ska anmäla lex Sarah-händelser
              till Socialstyrelsen är jättebra. Men när man ska anmäla motsvarande
              händelser på ett privat boende ska man anmäla det till sin chef.
              Detta är fullständigt oacceptabelt!
            </seg>
          </u>
          <u>
            <seg>
              Att inte ha meddelarskydd för personalen innebär att verksamheten
              blir totalt utan insyn och att påverkansmöjligheterna är försumbara.
            </seg>
          </u>
          <u>
            <seg>
              En tidningsrubrik handlar om Attendo Care som får betala 1 miljon
              i skadestånd till Lunds kommun för brister i vården. Man kan alltså
              köpa sig fri från en dålig vård. På vilket sätt gottgör ett sådant
              skadestånd de gamla som redan har lidit skada?
            </seg>
          </u>
          <u>
            <seg>
              Nej, marknadslösningar och fri konkurrens om gemensamma skattemedel
              garanterar inte alls kvaliteten! Vi vill ha en tydligare, nationell
              kvalitetssäkring av våra välfärdsverksamheter. Likvärdiga villkor
              och hög kvalitet ska garanteras. Man måste ha nationella mål som
              kan följas upp. Först då kan man veta vad man har rätt att kräva.
              Man kan också ställa lokala politiker till svars för kvaliteten
              i verksamheterna.
            </seg>
          </u>
          <u>
            <seg>
              Det ska också finnas avtal med tydliga krav och med en avtalstid
              som inte sträcker sig längre än en mandatperiod alltså inga livstidskontrakt.
              Vi tycker att det för alla utförare av offentligt finansierad
              välfärdsverksamhet ska vara samma villkor, samma skyldigheter
              och samma krav.
            </seg>
          </u>
          <u>
            <seg>
              Att man sedan dessutom öppnar för att den privata sidan kan erbjuda
              tilläggstjänster mot extrabetalning, liksom vid sidan av, öppnar
              för vård efter vad man har råd med alltså inte efter behov. Den
              modellen kommer snabbt att urholka det vi i dag har, vilket kanske
              är meningen, så att det blir ett magert basutbud för skattepengarna.
              Resten är till för dem som har råd att själva betala.
            </seg>
          </u>
          <u>
            <seg>
              Att dessutom tillåta detta enbart för privata företag inte för
              kommunal verksamhet är att helt snedvrida konkurrensen. Men annars
              vurmar man ju så mycket för konkurrens. Jag förstår inte alls
              hur man har resonerat.
            </seg>
          </u>
          <u>
            <seg>
              Upphandling i all ära är bra och passar inom många områden. Men
              vi tycker inte att det passar med upphandling när det gäller vården
              av farmor och morfar. Det är inte rätt, och det leder till en
              stark koncentration till internationella vårdkoncerner.
            </seg>
          </u>
          <u>
            <seg>
              I stället tycker vi att de utförare som man vill använda sig
              av ska certifieras. Det ska sättas upp riktiga krav på verksamheten,
              och ersättningsmodeller ska fastställas som är neutrala mellan
              de olika utförarna. Först då kan brukaren, i bästa fall, välja,
              samtidigt som kommunen eller landstinget har kvar det fulla ansvaret
              för kvaliteten och tillgängligheten. Då kan också mindre idéburna
              aktörer hävda sig. Också de stora vårdföretagen ska ges möjligheter,
              under förutsättning att de accepterar offentlig reglering och
              insyn precis som de accepterar offentliga skattemedel.
            </seg>
          </u>
          <u>
            <seg>
              Ytterligare regler där man inte vill ha samma krav för det privata
              och det offentliga gäller kollektivavtal. Varför ska det vara
              lägre krav på arbetsgivaransvaret i den privata sektorn? Varför
              ska personalen inte ha meddelarskydd inom den privat drivna omsorgen?
              Varför ska personalen inte ha rätt till kompetensutveckling?
            </seg>
          </u>
          <u>
            <seg>
              På de här frågorna förutsätter jag att ni i majoriteten ger mig
              tydliga svar under debattens gång och innan vi kommit så långt
              som till beslut.
            </seg>
          </u>
          <u>
            <seg>
              När det gäller regler för etablering av företag inom valfrihetssystemet
              anser vi att det måste vara möjligt för dem som ansvarar för och
              som finansierar systemet att styra resurser och lokalisering dit
              där de bäst behövs.
            </seg>
          </u>
          <u>
            <seg>
              Herr talman! Utgångspunkten för utredningen om lagen om valfrihetssystem,
              LOV, var att utreda ett valfrihetssystem inom äldre- och handikappomsorgen.
              Men hela hälso- och sjukvårdsområdet har kastats in i det slutgiltiga
              förslaget egentligen utan någon grundlig genomgång. Den frågan
              är helt enkelt inte tillräckligt utredd.
            </seg>
          </u>
          <u>
            <seg>
              LOV handlar om en frivillig förändring. Men samtidigt förbereds
              ett tvingande vårdvalssystem i primärvården. Det har man på något
              sätt gömt undan.
            </seg>
          </u>
          <u>
            <seg>
              Kommer tilläggstjänster att bli möjliga inom hälso- och sjukvården?
              Självklart avvisar vi en utveckling där den som har råd kan köpa
              sig förtur till extratjänster inom den offentligt finansierade
              hälso- och sjukvården.
            </seg>
          </u>
          <u>
            <seg>
              Och varför ska avtalstiden vara så orimligt lång? Inom sjukvårdsområdet
              anges femåtta år som rimlig avtalstid. Det betyder att ett sådant
              avtal binder upp en kommun eller en region under en så lång tid.
              Det gör att praktiska förändringar blir omöjliga och att den demokratiska
              styrningen minskar. Det gör också att medborgarna inte har en
              aning om, inte kan veta, vem som varit med och beslutat om vad
              i verksamheterna.
            </seg>
          </u>
          <u>
            <seg>
              Vi ser att mer och mer av den lagstiftning som nu med raska språng
              införs gör den starke ännu starkare. Vem för talan för den person
              som inte kan välja, som inte orkar välja eller som inte har förmåga
              att säga till när han eller hon är missnöjd?
            </seg>
          </u>
          <u>
            <seg>
              Vi säger också att man måste ta detta på allvar och införa någon
              form av möjlighet för människor att få hjälp med det här, kanske
              i någon form av kvalitetskontor där det går att komma till rätta
              med brister som eventuellt upplevs.
            </seg>
          </u>
          <u>
            <seg>
              Frågan om utmaningarna i äldreomsorgen kommer aldrig att kunna
              lösas genom fiffiga organisationsmodeller på central nivå. Det
              grundläggande kommer att vara ekonomiska satsningar på kommunerna.
            </seg>
          </u>
          <u>
            <seg>
              Organisationsförändringar och en ny lagstiftning är viktigt men
              inte huvudfrågan. Systemet med offentlig upphandling av vård och
              omsorg har visat sig skapa allvarliga problem problem som visat
              sig bli större och större allteftersom tiden gått. Vi har fått
              en stark koncentration till ett fåtal internationella vårdkoncerner
              som slukar de mindre företagen. Denna omvandling går snabbt, vilket
              inte minst beskrivs i den statliga utredningen från 2007 Delegationen
              för mångfald inom vård och omsorg, som socialministern dessvärre
              lade ned i förtid.
            </seg>
          </u>
          <u>
            <seg>
              Herr talman! Det är uppenbart svårt att styra mot kvalitet. Vi
              har sett många exempel på hur jakten på lägsta pris gått ut över
              vårdtagarna. Vi är för att man har rätt att välja mellan olika
              alternativ. Regeringens förslag till lagstiftning har, enligt
              vår mening, dessvärre så allvarliga brister att det på flera viktiga
              punkter helt enkelt måste göras om.
            </seg>
          </u>
          <u>
            <seg>
              Den springande punkten, herr talman, är att regeringen har utformat
              ett förslag som mer handlar om företagens valfrihet än om medborgarnas
              valfrihet, vilket kanske inte är helt förvånande.
            </seg>
          </u>
          <u>
            <seg>
              Herr talman! Jag yrkar bifall till reservationen i betänkandet.
            </seg>
          </u>
          <note>
            I detta anförande instämde Ann Arleklo och Marina Pettersson
            (båda s) samt Thomas Nihlén (mp).
          </note>
          <note type="speaker">
            Anf. 155 EVA OLOFSSON (v):
          </note>
          <u>
            <seg>
              Herr talman! Jag kan från talarstolen i princip instämma i allt
              som Catharina Bråkenhielm sade. I dag proklamerar ju regeringen
              enligt äldreomsorgsministerns egen utsago en stor frihetsreform
              för äldre, lagen om valfrihet, LOV.
            </seg>
          </u>
          <u>
            <seg>
              I den utformning som lagen har måste jag säga att det mer är
              en frihetsreform för privata företag att inte behöva teckna kollektivavtal
              för sina anställda och att bedriva äldreomsorg utan den insyn
              som finns i kommunal verksamhet. Det är en frihet för privata
              företag som bedriver äldreomsorg att kunna ha en personal som
              inte har den yttrande- och meddelarfrihet som finns i den offentligt
              drivna äldreomsorgen.
            </seg>
          </u>
          <u>
            <seg>
              Det här riskerar att försämra kvaliteten i omsorgen om äldre
              kvinnor och män. Därför vill jag också, herr talman, yrka bifall
              till den gemensamma reservationen från s, v och mp där vi avstyrker
              regeringens förslag till lag om valfrihet.
            </seg>
          </u>
          <u>
            <seg>
              För den borgerliga regeringen handlar valfrihet i hög grad om
              att äldre ska välja mellan ett antal privata utförare på en marknad.
              Det kallas kundvalsmodeller.
            </seg>
          </u>
          <u>
            <seg>
              För mig och Vänsterpartiet är detta inte en verklig valfrihet.
              Då gäller att äldre ska kunna påverka de insatser de får, hur
              de görs, vilken person som kommer och när den personen kommer.
              När man bor på ett äldreboende ska man kunna påverka sin vardag.
              Personalen ska kunna se till den enskilda individen.
            </seg>
          </u>
          <u>
            <seg>
              En marknadsanpassning med vinstintresse som en av drivkrafterna
              leder inte till detta. Skattepengar anser jag ska gå till en bättre
              äldreomsorg, inte i fickorna på aktieägare eller i vinst till
              privata företagare. Vi säger ja till medborgarnas valfrihet men
              inte till företagens.
            </seg>
          </u>
          <u>
            <seg>
              Precis som Catharina Bråkenhielm sade kan man inte prata om valfrihet
              utan att prata om resurser. Om personalen på äldreboendet går
              på knäna krymper valfriheten. Om man inte hinner se till de äldres
              individuella önskningar, om man inte har personal så att man hinner
              med promenader därför att man inte kan ta in vikarier när någon
              är sjuk, om man inte hinner sitta ned och prata med den äldre
              som behöver det eller ha ett meningsfullt innehåll i vardagen
              krymper valfriheten.
            </seg>
          </u>
          <u>
            <seg>
              Om man stressar mellan de äldre man ska hjälpa och de äldre känner
              detta kan de resonera så här: Anna det är ju 90 procent kvinnor
              som jobbar i äldreomsorgen har fyra till efter mig. Jag ber nog
              inte om det jag egentligen skulle vilja ha gjort, för då blir
              hon ännu mer stressad. Då krymper valfriheten.
            </seg>
          </u>
          <u>
            <seg>
              Om ekonomin gör att det blir hårdare biståndsbedömningar eller
              leder till att det tar längre tid att få en plats på äldreboendet
              krymper valfriheten.
            </seg>
          </u>
          <u>
            <seg>
              Den största valfrihetsreform alliansregeringen skulle kunna göra
              vore faktiskt att ge mer pengar till kommunerna i dagens läge,
              att inte frysa statsbidragen, som man gör när man inte räknar
              upp pris- och löneökningarna i statsbidragen till kommunerna.
              Många kommuner håller på att få det väldigt tufft nu med arbetslöshet,
              varsel, låg a-kassa, människor som hamnar utanför sjukförsäkringssystemet
              och ska gå på försörjningsstöd och mindre intäkter av skattepengar.
              Mer pengar till kommunerna vore den verkliga valfrihetsreformen.
            </seg>
          </u>
          <u>
            <seg>
              Det behövs fler anställda, fler hjärnor, hjärtan och händer,
              i äldreomsorgen. Vi i Vänsterpartiet gör en stor jobbsatsning
              i vår budget. Den känns mer angelägen än någonsin i detta läge.
              Det är ett välfärdslyft med 25 000 nya jobb i äldreomsorgen de
              närmaste tre åren.
            </seg>
          </u>
          <u>
            <seg>
              Jag vill också titta lite närmare på förslagen i lagen om valfrihet.
              Där står det om fri etablering för de vårdföretag som uppfyller
              de i förväg uppställda kraven. Det är inte någon särskild begränsning
              av avtalstiderna. Privata utförare ges möjlighet att erbjuda tilläggstjänster.
              Offentliga utförare, alltså kommunal äldreomsorg, har inte den
              möjligheten.
            </seg>
          </u>
          <u>
            <seg>
              De skillnader som i dag finns när det gäller regler för yttrandefrihet
              och meddelarskydd finns kvar.
            </seg>
          </u>
          <u>
            <seg>
              Jag tycker egentligen att regeringen och vår äldreomsorgsminister
              borde lära sig skilja mellan efterfrågan och behov. Den borgerliga
              regeringens politik bygger på efterfrågan. Vi vet att de som efterfrågar
              mest är de mest resursstarka, med högst utbildning som kan prata
              för sig själva, som i regel har haft ett bra liv och är vana att
              få människor att lyssna till sig. Men de brukar inte ha de största
              behoven. Det har många gånger de som inte kan tala för sig själva.
            </seg>
          </u>
          <u>
            <seg>
              Det är därför jag tycker att etableringsfrihet blir så vansinnigt.
              Man ska inte kunna styra politiskt dit behoven är som störst och
              där verksamheten behövs, utan verksamheten ska kunna etablera
              sig själv där företagaren tycker att det är bäst för den egna
              verksamheten.
            </seg>
          </u>
          <u>
            <seg>
              Det brukar leda till det har gjort det när det gäller primärvård
              och vårdcentraler att det blir överetablering i de centrala stadsdelarna
              och att det inte blir så mycket etablering runt om i förorterna.
              Detsamma kan man befara i glesbygd. Det är inte lika attraktivt
              alla gånger att starta företag där. I stället ska vi ha en äldreomsorg
              som utgår från behoven.
            </seg>
          </u>
          <u>
            <seg>
              Det som förvånar mig rätt mycket är också att man faktiskt har
              tagit bort allt det vi kan kalla för rättigheter för de anställda.
              För oss är det självklart att det ska finnas kollektivavtal på
              arbetsmarknaden. Det är självklart ur två aspekter. För kvaliteten
              på verksamheten för de äldre som ska ha hemtjänst och äldreboende
              är det mycket bra att verksamheten har kollektivavtal. Då vet
              man att det är ordning och reda med personalen. De får den lön
              de ska ha. De försäkringar som finns gäller. Det fungerar med
              pensionsinbetalningar och annat. Då är det klart att det finns
              en mycket större chans att personal börjar jobba där och stannar
              kvar. Det är en väldigt stor kvalitet i äldreomsorgen med kontinuitet
              och personal som de äldre känner.
            </seg>
          </u>
          <u>
            <seg>
              Nu ser det väldigt olika ut i de kommuner som har och har haft
              kundvalsmodeller väldigt länge och de kommuner som har kommunalt
              utförd äldreomsorg. Jag skulle gärna vilja fråga er på den borgerliga
              sidan om ni vet någon kommun som inte har kollektivavtal. Det
              skulle vara väldigt roligt att höra. Jag kan till exempel när
              det gäller privata utförare säga att i Nacka hemtjänst är det
              37 av 58 företag som saknar kollektivavtal. I Täby saknar 10 av
              19 företag kollektivavtal.
            </seg>
          </u>
          <u>
            <seg>
              Jag tycker att man kan ställa frågan till er på den borgerliga
              kanten: Är det här konkurrensneutralitet? Vad kommer det här att
              innebära för arbetsvillkoren för den personal som finns i äldreomsorgen?
              Vad kommer det att ge för kvalitet i äldreomsorgen?
            </seg>
          </u>
          <u>
            <seg>
              Lika självklart för oss, som Catharina Bråkenhielm också tog
              upp, är att det ska finnas yttrandefrihet och meddelarfrihet för
              personal som arbetar inom ett skattefinansierat välfärdsområde.
              De ska kunna påtala missförhållanden. De ska ha skydd för detta
              och inte behöva råka ut för repressalier och bli uppsagda, som
              undersköterskan Titti Bruun blev när hon mejlade till Lerums kommun
              om synpunkter på verksamheten i Attendo Cares äldreboende i Lerum.
              Hon gick alltså inte ens till medierna. Hon mejlade till kommunen,
              som ju har ansvar för äldreomsorgen. Hon blev uppsagd.
            </seg>
          </u>
          <u>
            <seg>
              Det var inte heller länge sedan Rapport hade ett inslag om 15
              före detta anställda och anställda på Attendo Cares boende i Lidingö
              som kände sig direkt hotade. De skulle inte gå utanför Attendo
              Care med någonting som rörde verksamheten där. Då fanns det jurister
              som minsann visste hur man skulle hantera frågan.
            </seg>
          </u>
          <u>
            <seg>
              Vilka konsekvenser kommer det att få för kvaliteten när vi inte
              har arbetsplatser där personalen kan känna sig trygg med att de
              ska kunna tala om missförhållanden? Det tror jag faktiskt är en
              väldigt farlig utveckling och kommer att leda till en sämre äldreomsorg.
            </seg>
          </u>
          <u>
            <seg>
              Mot bakgrund av de här exemplen skulle jag vilja hävda att lagen
              om valfrihet inte alls är konkurrensneutral mellan privata utförare
              och kommunala utförare. Vi kommer att få se fler exempel som Nacka,
              där den kommunala hemtjänsten är utkonkurrerad av flera av de
              orsaker som jag har tagit upp.
            </seg>
          </u>
          <u>
            <seg>
              Lagen om valfrihet är företagens valfrihetslag, inte de anställdas.
              Jag tror tyvärr också att vi kommer att få se flera exempel som
              avskedandet av Titti Bruun. Vi får tystare arbetsplatser med personal
              som inte vågar offentliggöra missförhållanden. Det drabbar i sin
              förlängning de äldre kvinnor och män som behöver en bra äldreomsorg
              och behöver känna trygghet när de bor på våra äldreboenden.
            </seg>
          </u>
          <note type="speaker">
            Anf. 156 THOMAS NIHLÉN (mp):
          </note>
          <u>
            <seg>
              Herr talman! Till det här betänkandet, som behandlar regeringens
              proposition om lag om valfrihetssystem, har Miljöpartiet en gemensam
              reservation med Socialdemokraterna och Vänsterpartiet som jag
              vill yrka bifall till.
            </seg>
          </u>
          <u>
            <seg>
              Miljöpartiet har yrkat avslag på propositionen, men inte därför
              att vi inte vill ha valfrihetssystem eller att vi vill förvägra
              medborgarna valfrihet. Anledningen till vårt avslagsyrkande är
              att regeringens förslag till ny lagstiftning som vi ser det har
              allvarliga brister och saknar viktiga inslag. Inte minst handlar
              det också om att förslaget har tagits fram utan att man utrett
              vissa delar tillräckligt väl.
            </seg>
          </u>
          <u>
            <seg>
              Därför föreslår vi att förslaget görs om och att regeringen får
              återkomma till riksdagen med ett mer genomtänkt och genomarbetat
              förslag som kompletteras med de synpunkter som vi har framfört
              i vår gemensamma motion.
            </seg>
          </u>
          <u>
            <seg>
              Catharina Bråkenhielm från Socialdemokraterna har redan i sitt
              anförande på ett bra sätt redogjort för och beskrivit vår gemensamma
              kritik mot regeringens förslag. Av naturliga skäl kommer därför
              mitt anförande att innehålla en hel del upprepningar av det som
              tidigare har sagts, men det leder förhoppningsvis till att vårt
              gemensamma budskap blir ännu tydligare.
            </seg>
          </u>
          <u>
            <seg>
              En generell kritik som man kan rikta mot förslaget om en lag
              om valfrihetssystem är att regeringen har satt företagens intressen
              och villkor före medborgarnas intressen och att förslaget i första
              hand verkar syfta till att skapa fler företag. Det verkar inte
              syfta till att ge alla medborgare en rätt till trygghet och en
              garanti för att alla får sina behov av vård och omsorg tillgodosedda.
              Det handlar kort sagt om att regeringen har utformat ett förslag
              som mer handlar om företagens valfrihet än om medborgarnas.
            </seg>
          </u>
          <u>
            <seg>
              Jag tänkte nu kort beskriva några områden där vi vill se en förändring
              av den föreslagna lagstiftningen.
            </seg>
          </u>
          <u>
            <seg>
              Först och främst vill vi se ett mer effektivt och rättvist utnyttjande
              av resurserna i form av skattemedel som används till vård och
              omsorg. Därför kan vi inte acceptera en fri etablering för företagen.
              Vi anser att det självklart måste vara så att landstinget, kommunen
              eller regionen, som är de som finansierar verksamheten och har
              det yttersta ansvaret, också har en möjlighet att styra resurser
              och lokalisering dit de bäst behövs utifrån medborgarnas behov.
            </seg>
          </u>
          <u>
            <seg>
              Regeringens förslag tar ingen hänsyn till medborgarnas behov,
              utan det är företagens vinstkalkyler och företagens rätt att driva
              verksamhet där det är lönsammast som har fått styra den moderatledda
              regeringens förslag till valfrihetssystem. Vi förordar ett system
              där företagen som etablerar sig gör det där behoven är störst
              för att på så sätt säkerställa att medborgarnas behov kommer i
              första hand.
            </seg>
          </u>
          <u>
            <seg>
              Herr talman! Ska lagen om valfrihetssystem gälla för hälso- och
              sjukvården? Vi tycker inte att den ska göra det inte förrän man
              har gjort en grundlig utredning om de konsekvenser som införandet
              av valfrihetssystem skulle innebära, speciellt med hänsyn tagen
              till den kommande vårdvalslagstiftningen. Utgångspunkten för utredningen
              om valfrihetssystem var att det skulle handla om valfrihetssystem
              inom socialtjänstens område, och främst äldre- och handikappområdet.
            </seg>
          </u>
          <u>
            <seg>
              Regeringen har trots det valt att låta även hälso- och sjukvården
              omfattas av valfrihetssystem utan att man har gjort en ordentlig
              utredning och analys av hur valfrihetssystem förhåller sig till
              hälso- och sjukvårdslagen. Detta faktum tyder än en gång på att
              regeringen hastar fram förslag på ett slarvigt och oansvarigt
              sätt.
            </seg>
          </u>
          <u>
            <seg>
              Vi avvisar också förslaget om tilläggstjänster mot avgift. Miljöpartiet
              är övertygat om att tilläggstjänster kan komma att skapa en situation
              som för bort från vårt solidariska välfärdssystem. Om enskilda
              medborgare som har råd kan köpa sig tilläggstjänster i form av
              utökad service mot en avgift riskerar det att leda till stora
              ojämlikheter när det gäller vård, omsorg och service.
            </seg>
          </u>
          <u>
            <seg>
              Privata utförare kan också utnyttja möjligheten med tilläggstjänster
              till att minska eller dra ned på den ordinarie och rimliga servicenivån.
              Det ska naturligtvis vara medborgarnas behov av service som ska
              avgöra, och inte om man har råd att betala extra för denna service.
            </seg>
          </u>
          <u>
            <seg>
              Om nu förslaget om tilläggstjänster ändå blir verklighet måste
              systemet naturligtvis möjliggöra att även offentliga utförare
              får använda sig av tilläggstjänster, vilket med regeringens förslag
              inte är möjligt. Det ska enligt regeringen endast vara de privata
              utförarna som får använda sig av tilläggstjänster.
            </seg>
          </u>
          <u>
            <seg>
              Herr talman! Det ska vara likvärdiga villkor för offentliga utförare
              och privata utförare. Det är för oss i Miljöpartiet en självklarhet.
              I regeringens förslag till valfrihetssystem finns flera exempel
              på att man skapar orättvisa och icke likvärdiga villkor mellan
              privata och offentliga utförare. Jag nämnde nyss ett sådant när
              det gällde tilläggstjänster. Ett annat exempel är att regeringen
              tycker att det inte ska vara samma regler och krav som gäller
              för privata utförare när det handlar om kollektivavtal, arbetsgivaransvar,
              personalens meddelarfrihet, kompetensutveckling och insyn i verksamheten.
              Självfallet anser vi i Miljöpartiet att det ska vara samma regler
              och krav som gäller för privata och offentliga utförare eftersom
              det i bägge fallen handlar om verksamhet som är offentligt finansierad
              av skattemedel.
            </seg>
          </u>
          <u>
            <seg>
              När nu regeringen lägger fram ett förslag om valfrihetssystem
              verkar man ha missat en viktig demokratisk aspekt på förslaget.
              Om detta är medvetet eller inte får väl någon representant för
              den moderatledda regeringen ge svar på i dag.
            </seg>
          </u>
          <u>
            <seg>
              Det handlar om att man inte tydligt anger någon bortre tidsgräns
              för avtal med privata utförare. Miljöpartiet anser att det är
              helt orimligt att en politisk majoritet sluter avtal som sedan
              binder kommunen, landstinget eller regionen under flera mandatperioder.
            </seg>
          </u>
          <u>
            <seg>
              Därför måste det liggande förslaget kompletteras med krav på
              att förfrågningsunderlag och certifieringskriterier ska omprövas
              minst en gång per mandatperiod. Detta är viktigt för att garantera
              det demokratiska inflytandet och att systemet är öppet för politisk
              påverkan. Ytterst är det viktigt för att stärka medborgarnas möjligheter
              att genom allmänna val påverka utformningen av den offentliga
              servicen eller att utkräva ansvar. Med regeringens förslag riskerar
              denna demokratiska rättighet att kraftigt begränsas.
            </seg>
          </u>
          <u>
            <seg>
              Avslutningsvis, herr talman, vill jag säga att det förslag som
              vi debatterar här i dag än en gång är ett tydligt exempel där
              den moderatledda regeringen lägger fram ett förslag som framför
              allt handlar om att tillgodose företagens valfrihet och intressen.
            </seg>
          </u>
          <u>
            <seg>
              Vi från oppositionen har lagt fram förslag på förändringar som
              skulle leda till att vi fick ett valfrihetssystem där medborgarnas
              intressen och behov sätts i första rummet. Valfrihetssystem är
              bra, men det ska vara en valfrihet på medborgarnas villkor inte
              på företagens.
            </seg>
          </u>
          <note type="speaker">
            Anf. 157 KENNETH JOHANSSON (c):
          </note>
          <u>
            <seg>
              Herr talman! Jag vill börja med att yrka bifall till förslaget
              i utskottsbetänkandet i dess helhet och självfallet avslag på
              motionerna.
            </seg>
          </u>
          <u>
            <seg>
              Herr talman! Oavsett om vi är unga eller gamla har vi olika behov
              och önskemål. Det håller inte längre att enbart servera en lösning
              inom välfärdsområdet. Det är skälet till att alliansregeringen,
              Centerpartiet och övriga där ingående partier, nu öppnar den offentliga
              sektorn. Och det sker på flera områden.
            </seg>
          </u>
          <u>
            <seg>
              När nu kommunerna efter detta beslut kan erbjuda fritt val i
              äldreomsorgen kommer många olika alternativ att uppstå. Den vård-
              och omsorgsgivare som lever upp till de kvalitetskrav som kommunen
              ställer har rätt att erbjuda äldreomsorg. Nu blir det den enskilda
              människan som avgör om kommunen eller det privata företaget är
              gott nog för henne. Det är inte kommunalrådet som bestämmer det.
            </seg>
          </u>
          <u>
            <seg>
              Herr talman! Jag tycker att det verkligen känns bra när vi nu
              kan leverera en av de större valfrihetsreformerna som vi i allianspartierna
              utlovade i valet. Jag tycker att det känns mycket bra att intresset
              från landets kommuner är så stort. Den senaste siffran var 181
              kommuner som har sökt stimulansbidrag för att förbereda och utveckla
              ett eventuellt införande av ett valfrihetssystem enligt lag om
              valfrihetssystem, LOV.
            </seg>
          </u>
          <u>
            <seg>
              Det känns också bra när man går ut i verkligheten att det finns
              ett så brett intresse, över partigränserna och över blockgränserna,
              för att ställa upp och lyssna på vad folket vill, nämligen bestämma
              mer över sitt eget liv.
            </seg>
          </u>
          <u>
            <seg>
              2025 procent av de sökande kommunerna har än så länge en vänstermajoritet.
              Jag läste i Dagens Samhälle som refererade en del synpunkter ifrån
              ledande s-politiker. Som jag tolkade det var det citat som verkligen
              hyllar det förslag som vi nu har att ta ställning till. Det är
              ett nytt sätt att tänka, sade en person. Vi måste våga prova nytt,
              sade en annan. LOV är ett utmärkt verktyg, sade en tredje. Vi
              får också en generation av äldre med vana att välja i olika sammanhang,
              sade en fjärde. Detta är hämtade från ledande s-politiker i Östersund,
              Gävle, Tierp respektive Eskilstuna.
            </seg>
          </u>
          <u>
            <seg>
              Vänsterpartierna i riksdagen svarar med att yrka avslag på hela
              propositionen. Det handlar uppenbarligen om ideologiska låsningar
              och en så himla tråkig rädsla för att äldre ska ges makten över
              sina egna liv. Det är så avslöjande. Catharina Bråkenhielm, Eva
              Olofsson och Thomas Nihlén vet bäst. Jag tycker att det är dags
              att myndigförklara våra gamla. Det är en sak om ni inte lyssnar
              på oss i majoriteten, men lyssna åtminstone på de enskilda människorna!
              Lyssna på era egna kommunala företrädare som är närmare verkligheten!
              Det har vi gjort. Vi förankrar våra förslag utifrån ett underifrånperspektiv.
            </seg>
          </u>
          <u>
            <seg>
              Herr talman! Socialutskottets majoritet är öppen för förnyelse.
              Vi vill på allvar se en valfrihet och en mångfald, och vi lyssnar
              på våra och era lokala företrädare. Vi anser framför allt att
              våra gamla och andra i den sociala sektorn ska få vara med och
              bestämma mer i realiteten. Det är någonting som det nu ges möjligheter
              till. Genom LOV får vi tydliga regleringar. Det ska gälla för
              de kommuner och landsting som vill konkurrenspröva kommunala och
              landstingskommunala verksamheter genom att överlåta valet av utförare
              till brukaren eller patienten.
            </seg>
          </u>
          <u>
            <seg>
              Enligt LOV annonseras upphandlande myndighet löpande på en nationell
              webbplats för valfrihetssystem. Privata och ideella organisationer
              kan ansöka och bli godkända leverantörer. Avtal reglerar och förutsätter
              att man uppfyller de uppsatta kraven. Därefter ska det godkännas
              och kontrakt tecknas. Lagen bygger på att det inte är någon priskonkurrens
              mellan leverantörerna. Den enskilde ges i stället möjlighet att
              välja den leverantör som uppfattas erbjuda den bästa kvaliteten.
              Det är viktigt att det ges en information om leverantörerna kontinuerligt.
              Det är en uppgift för kommun eller landsting. Det är ett förslag
              som ska kunna träda i kraft den 1 januari 2009. Jag tycker att
              det är en viktig sammanfattning och ett viktigt budskap att vi
              nu är så nära att kunna genomföra vår stora valfrihetsreform.
            </seg>
          </u>
          <u>
            <seg>
              Herr talman! Det kommer mera. Det kommer mera i form av flera
              förslag. Vi ser det framför oss, och propositioner börjar komma.
              Vårdval, ersättningsetableringar, den ideella sektorn som ska
              få större möjligheter att verka, mångfaldssatsningar och socialt
              företagande står på dagordningen. Jag tycker att det är mycket
              spännande. Vi kan se fram emot att vi nu på allvar ger ett förtroende
              till enskilda människor att styra och ställa med sitt eget liv.
              Det vill vi i Centerpartiet medverka till. Därför är vi glada
              för alliansregeringens förslag i den här delen.
            </seg>
          </u>
          <note>
            I detta anförande instämde Lars-Ivar Ericson (c), Jan R Andersson
            och Margareta B Kjellin (båda m), Tobias Krantz (fp) samt Chatrine
            Pålsson Ahlgren (kd).
          </note>
          <note type="speaker">
            Anf. 158 CATHARINA BRÅKENHIELM (s) replik:
          </note>
          <u>
            <seg>
              Herr talman! När Kenneth Johansson börjar med att säga att det
              här är en av de största valfrihetsreformerna i mannaminne, vad
              jag har förstått, blir jag lite fundersam. Jag har läst den här
              lagen, och jag vet inte riktigt vad det är man väljer på. Vad
              är det begynnande dementa Greta får välja på? Är det på de fem
              privata företagen och förhoppningsvis kommunens tjänster? Vad
              är det som är den stora valfriheten? Hon får inte välja om hon
              vill gå en promenad, om hon vill ha toaletten städad två gånger
              i veckan, om hon vill ha sockerkakan bakad eller om hon vill gå
              till affären. Det får hon inte välja på.
            </seg>
          </u>
          <u>
            <seg>
              Om det skulle vara historiens största valfrihetsreform, som det
              lät på Kenneth Johansson, borde det väl ändå vara innehållet mer
              än organisationen man väljer på? Eller har jag missat poängen?
              Du får gärna förklara det.
            </seg>
          </u>
          <note type="speaker">
            Anf. 159 KENNETH JOHANSSON (c) replik:
          </note>
          <u>
            <seg>
              Herr talman! Catharina Bråkenhielm har fullständigt missat poängen.
              Det handlar om att en enskild människa, väl upplyst av den information
              som kommun och landsting är skyldiga att ge över vad det finns
              för olika alternativ att välja bland, väljer, om man vill göra
              ett val, en leverantör. Den leverantören har naturligtvis ett
              utbud. Det handlar om vad man vill arbeta med, vad man vill utveckla,
              vad man kan erbjuda och vilka möjligheter man har att uppfylla
              det och det önskemålet från den enskilde.
            </seg>
          </u>
          <u>
            <seg>
              Precis som man gör andra val är det självklart att den enskilda
              människan, i samverkan med anhöriga och på det sätt man finner
              lämpligt, går igenom det utbud som finns i de erbjudanden man
              har att ta ställning till. Jag är alldeles övertygad om att det
              som kommer att fälla avgörande för valet åtminstone skulle jag
              själv tänka så om jag vore i den situationen vore just kvaliteten.
              Jag tycker att det är en av poängerna med att vi nu får flera
              aktörer på arenan. Nu får vi kooperativa, ideella, privata, kommunala
              och landstingskommunala verksamheter för att stimulera den här
              utvecklingen. Tror verkligen Catharina Bråkenhielm att det allena
              saliggörande är att det enbart finns en, vilket det oftast är
              i Sosse-Sverige, kommunalt driven verksamhet? Jag tror inte det.
              Jag tror att konkurrensen leder till kvalitetsutveckling för den
              enskilda. Det är ett tydligt besked från min sida.
            </seg>
          </u>
          <note type="speaker">
            Anf. 160 CATHARINA BRÅKENHIELM (s) replik:
          </note>
          <u>
            <seg>
              Herr talman! När Kenneth Johansson säger att dementa Greta är
              väl upplyst när hon väljer leverantör känns det som ett förfärligt
              språkbruk. Vi är alltså där nu att när det gäller vår mjuka omsorg
              om våra äldre väljer vi leverantör precis som när det gäller elavtal.
              För mig låter det förskräckligt.
            </seg>
          </u>
          <u>
            <seg>
              Hon ska välja det alternativ där man erbjuder mest, säger du.
              Det är också en orättvisa i det i och med att de privata aktörerna
              får erbjuda tilläggstjänster mot betalning, och den kommunala
              verksamheten får inte göra det. Jag skulle vilja ha svar på varför
              det är så. Det tycker jag är viktigt.
            </seg>
          </u>
          <u>
            <seg>
              Sedan har jag en annan fråga. Om personalen på ett privat äldreboende
              upptäcker att de äldre far illa det är någonting på boendet som
              gör att man behöver anmäla det och uppmärksamma ledningen på det
              tycker Kenneth Johansson då att det inte ska vara så att man får
              berätta det? Man ska inte ha meddelarfrihet just på den privata
              sidan. Varför är det så att man gör skillnad?
            </seg>
          </u>
          <u>
            <seg>
              Kenneth Johansson lägger ord i mun på oss socialdemokrater. Vi
              har inte sagt att det inte är okej att det finns fler utförare.
              Det vi säger är att ska det vara gemensamma skattepengar som betalar
              ska det också vara samma konkurrensneutralitet och alltså samma
              regler. Det finns en lång rad regler som skiljer de olika utförarna
              åt, och det är inte korrekt. Har man meddelarskydd, kollektivavtal,
              utbildning för personalen och så vidare det finns en lång rad
              sådana saker är det okej. Men i dag är spelreglerna i det lagförslag
              som föreligger så ojämställda och inte konkurrensneutrala att
              det helt enkelt inte är rätt att anta den här lagen.
            </seg>
          </u>
          <note type="speaker">
            Anf. 161 KENNETH JOHANSSON (c) replik:
          </note>
          <u>
            <seg>
              Herr talman! Jag ska ta frågorna i den ordning de blev ställda.
            </seg>
          </u>
          <u>
            <seg>
              När det gäller en person som har demens är det klart att den
              personen tillsammans med sina anhöriga och dem som är berörda
              behöver vara med och bedöma om man över huvud taget vill göra
              ett val. Det finns ett grundansvar som alltid ligger fast från
              samhällets sida via kommunal verksamhet. Det är alltså inga som
              helst problem. Man tvingas inte att göra ett val. Det är en möjlighet
              att göra det.
            </seg>
          </u>
          <u>
            <seg>
              När det gäller tilläggstjänster måste Catharina Bråkenhielm ha
              missat det. Det står väldigt tydligt i betänkandet, på s. 16,
              att det är en fråga om en överenskommelse mellan brukaren och
              leverantören som betalas av brukaren själv. Det är alltså inga
              som helst bekymmer. Det är en möjlighet som ligger utanför kommunens
              ansvar även i den här delen. Om en enskild människa vill köpa
              en tjänst av någon firma eller så må väl den människan få göra
              det utan att vare sig Catharina Bråkenhielm, jag eller någon annan
              ska lägga sig i det. Det är väl ändå ett avvägande som de gör,
              likaväl som man nu har hushållsnära tjänster och annat att tillgå.
            </seg>
          </u>
          <u>
            <seg>
              Det är min bestämda uppfattning att det är fråga om att vi behöver
              göra förändringar i lagstiftningen. Det har ju Riksrevisionen
              bland annat påpekat. Det finns flera av de områden som har tagits
              upp här som jag tycker ska ändras på, och ett sådant arbete har
              påbörjats.
            </seg>
          </u>
          <u>
            <seg>
              Men det är ju ingenting nytt, för ni har ju från tidigare majoriteter
              också släppt fram privata företag utan att ni har brytt er särskilt
              mycket om att göra de förändringar som ni nu helt plötsligt i
              opposition ser som nödvändiga.
            </seg>
          </u>
          <u>
            <seg>
              Jag vet att det är saker på gång, och inte minst Riksrevisionen
              ska behandlas noggrant i den delen.
            </seg>
          </u>
          <note type="speaker">
            Anf. 162 EVA OLOFSSON (v) replik:
          </note>
          <u>
            <seg>
              Herr talman! Det är bra att Riksrevisionens kritik tas på allvar.
              Riksrevisionen sade när de var i socialutskottet att de tittade
              särskilt på den privata omsorgen därför att många äldre är sköra
              och inte kan rösta med fötterna. Den grundidé som alliansen har,
              alltså att om jag kommer in på ett äldreboende som jag vill komma
              in på men sedan tycker att det är dåligt ska jag flytta till ett
              annat, stämmer ju inte med verkligheten. Det vet alla människor
              som kan något om äldreomsorg, som har anhöriga på äldreboende
              eller som jobbar där. Det fungerar inte, det där att rösta med
              fötterna, alltså det där att den enskilda individen ska kunna
              påverka genom att flytta sig runt som när jag går till Ica eller
              Konsum. Äldreomsorgen ser inte så ut. Maktförhållandena är inte
              sådana. Jag som en äldre människa, kanske multisjuk, har inte
              lika mycket makt som Attendo Care eller vårdbolagen. Om jag vill
              ha något speciellt kanske det äldreboendet inte finns, eller den
              hemtjänst som gör det kommer aldrig.
            </seg>
          </u>
          <u>
            <seg>
              Vi vill ändra maktförhållandena genom att helt enkelt låta den
              äldre själv bestämma över innehållet i biståndstimmarna ihop med
              den närmaste personalen och lägga över makten där. Då får vi en
              äldreomsorg som är olika. Den kommer inte att bli lika, som Kenneth
              Johansson här påstår.
            </seg>
          </u>
          <u>
            <seg>
              Jag skulle vilja ställa en fråga till Kenneth Johansson. Har
              du någonsin gått igenom en sådan här lista med företag? Jag gick
              igenom Nackas. Jag skulle inte kunna välja. Jag har jobbat i hela
              mitt liv inom äldreomsorg och som politiskt ansvarig för äldreomsorg.
            </seg>
          </u>
          <u>
            <seg>
              Den andra frågan jag skulle vilja ställa till Kenneth Johansson
              är: Tycker du att det här förslaget är konkurrensneutralt? Tycker
              du att man ska ha kvar kommunal äldreomsorg att välja på också?
              Nacka har det inte, och det kanske blir så i fler kommuner. Alla
              stadsdelar i Stockholm tror jag inte har det längre heller.
            </seg>
          </u>
          <note type="speaker">
            Anf. 163 KENNETH JOHANSSON (c) replik:
          </note>
          <u>
            <seg>
              Herr talman! Nej, man ska inte rösta med fötterna, utan man ska
              rösta med huvudet. Man ska själv bedöma efter att man har gått
              igenom de erbjudanden som finns. Jag är säker på att både huvudet
              och möjligheten att göra det finns kvar för väldigt många av dem
              vi pratar om.
            </seg>
          </u>
          <u>
            <seg>
              Det är det som i någon mån är själva poängen. Vi vill att man
              även om man är äldre ska ha möjlighet att själv göra en bedömning
              av vad som, ur kvalitetssynpunkt och andra hänseenden, är bäst
              för just en själv. Det är inte säkert att det är det som kommunalrådet
              eller tidigare Eva Olofsson i Göteborg bestämde var bäst för mig
              som göteborgare som är den bästa lösningen. Det måste faktiskt
              var och en få bedöma, och det är det som är vår poäng.
            </seg>
          </u>
          <u>
            <seg>
              Sedan håller jag med om att det inte kan gälla alla, för alla
              har inte fysiskt och psykiskt förmågan. Därför finns det alltid
              ett ansvar från grunden som en kommun har för att se till att
              ingen blir utan ett bra kvalitativt alternativ och får den solidariskt
              finansierade vård och omsorg som man ska ha rätt till.
            </seg>
          </u>
          <u>
            <seg>
              Jag har gått igenom flera förslag, dock icke Nackas. Med en information
              och diskussion som man måste ha är det ett bra sätt att också
              fundera på det som diskuteras, nämligen hur man kvalitetsmässigt
              säkrar sin verksamhet: Vad är det som är viktigt för mig? Det
              kan man också göra i kommunal verksamhet med brukarstyrd hemtjänst,
              men det här är ytterligare en möjlighet. Vad är bäst för mig,
              och var löser jag kvalitetsmässigt mina behov på bästa sätt? Det
              vet jag förhoppningsvis bättre än Eva Olofsson och eventuella
              kommunalråd.
            </seg>
          </u>
          <note type="speaker">
            Anf. 164 EVA OLOFSSON (v) replik:
          </note>
          <u>
            <seg>
              Herr talman! Högerregeringen älskar ju att säga det här, att
              jag som individ ska välja mellan olika elbolag och få det billigare.
              Vi ska avreglera taxiverksamheten, och alla ska få det bra. Det
              här är tjänster som många gånger är mycket lättare än att välja
              vilket äldreboende som egentligen kommer att bli bäst för mig
              när jag behöver vård och omsorg dygnet runt.
            </seg>
          </u>
          <u>
            <seg>
              Så fungerar det ju inte. Äldre är inte på en marknad där man
              går och väljer mellan tre affärer som ligger bredvid varandra.
              Vi kommer inte att ha en massa tomma äldreboendeplatser där jag
              kan välja och vraka heller. Så kommer inte verkligheten att se
              ut. Vi fick en utredning i Äldreboendedelegationen som sade att
              vi kommer att behöva 5070 procent mer äldreboendeplatser. Vi kommer
              nog att ha fullt sjå med att bygga ut dem.
            </seg>
          </u>
          <u>
            <seg>
              Jag tror alltså inte på den marknadsliberala synen på välfärdstjänster,
              därför att varje äldre människa har inte samma makt och överblick
              som olika vårdbolag har.
            </seg>
          </u>
          <u>
            <seg>
              Det handlar inte om att jag som kommunalråd väljer. Jag kunde
              välja att ge makten till de äldre och till dem som arbetade där
              när jag var kommunalråd. Det här håller man på och diskuterar
              i många kommuner, bland annat Göteborg, och det är så vi förskjuter
              makten.
            </seg>
          </u>
          <u>
            <seg>
              Jag skulle vilja ställa frågan igen: Är det här systemet konkurrensneutralt?
              Det är ett system där kommunerna kommer att ha kollektivavtal,
              men många privata företag kommer inte att ha det. Det är ett system
              där tilläggstjänster, som togs upp tidigare, kan ses som en fördel
              man kan ha flera tjänster på samma ställe, vilket man inte får
              ha i kommunen. Det är ett system där man kan tysta ned personalen
              genom att de inte har rätt att yttra sig och föra fram missförhållanden
              på samma sätt.
            </seg>
          </u>
          <u>
            <seg>
              Är det förslag som ni lagt fram verkligen konkurrensneutralt?
              Jag tycker inte det. Det vi skapar är ett tryck att konkurrera
              ut kommunal äldreomsorg och de betydligt bättre arbetsförhållanden
              som många gånger finns där. Hur ska vi få personal att vilja jobba
              inom äldreomsorgen om man inte ens har kollektivavtal vid de företag
              som utför äldreomsorgen?
            </seg>
          </u>
          <note type="speaker">
            Anf. 165 KENNETH JOHANSSON (c) replik:
          </note>
          <u>
            <seg>
              Herr talman! Jag vill upprepa att min uppfattning är att varje
              människa är unik. Var och en av oss är unik, och det gäller att
              hitta den allra bästa lösningen för var och en av oss. Då har
              vi kommit rätt. Det behöver inte vara så, och är heller inte enligt
              min uppfattning, att det bara ska finnas en vårdgivare, omsorgsgivare,
              att välja på. Det behöver inte vara den bästa lösningen. Möjligheten
              att uppfylla just mina behov betyder att jag själv kan vara med
              och bedöma utbud, kvalitet och innehåll. Det ska passa mina unika
              behov.
            </seg>
          </u>
          <u>
            <seg>
              Jag har sett väldigt bra lösningar i kooperativ regi, ideell
              regi, privat regi och kommunal regi. Det finns ett behov av mångfald,
              och det är det som jag pläderar för. Det är när det bara finns
              enfald, en som står för alternativen, som det blir begränsningar,
              och då får vi inte möjlighet att göra jämförelser.
            </seg>
          </u>
          <u>
            <seg>
              Jag påstår att om en kommun satsar på LOV, vilket för övrigt
              är frivilligt, får man automatiskt tydligare avtal, och man får
              automatiskt kvalitetskrav. Det tycker jag är ytterligare en poäng.
            </seg>
          </u>
          <u>
            <seg>
              Sedan anser jag självklart att det är absolut att förorda att
              man ska ha kollektivavtal absolut. I den svenska modellen, och
              det sätt som vi anser att man fortsatt ska arbeta på, handlar
              det om att det är arbetsmarknadens parter som har att fatta det
              beslutet. I alla sammanhang som jag kan påverka är det absolut
              att förorda att man ska ha kollektivavtal. Det råder det ingen
              som helst tvekan om. Vad gäller exemplen med att det inte fungerar
              med meddelarfrihet och annat är också det någonting att ta på
              allvar.
            </seg>
          </u>
          <note type="speaker">
            Anf. 166 MARGARETA B KJELLIN (m):
          </note>
          <u>
            <seg>
              Fru talman! Vi måste våga prova nytt. Det är ett nytt sätt att
              tänka. Det berättade Kenneth Johansson att han hade läst. I artikeln
              sägs också: Det är inte någon dramatik i detta. Visst öppnar vi
              för en marknad, men man ser det inte som en borgerlig modell.
              Socialdemokraterna har alltid varit öppna för reformer som kan
              göra välfärden bättre, och där är LOV ett utmärkt verktyg. Det
              sägs också att vi får en generation som är van att välja, och
              att det bara är bra om vi kan släppa fram en marknad som gör det
              möjligt för dem som jobbar inom hemtjänsten att starta eget.
            </seg>
          </u>
          <u>
            <seg>
              Under dagens debatt har jag funderat på om oppositionen sett
              skillnaden mellan LOU och LOV, lagen om offentlig upphandling
              och lag om valfrihetssystem. I många av kommentarerna har man
              talat om stora bolag som tar över en upphandling. Det jag läste
              upp i början av anförandet kommer från de socialdemokratiska kommunalråden
              och omsorgsordförandena i landet. Det gör att jag måste fråga
              socialdemokraterna i riksdagen, som säger nej till detta: Har
              alla de 181 kommunerna fel? Har alla dessa socialdemokratiska
              kommunföreträdare fel när de säger att lagen är bra för att den
              ger de äldre rätt att välja utförare?
            </seg>
          </u>
          <u>
            <seg>
              Vilka är det då som får rätten att välja? Det är företagen, säger
              oppositionen. Jag säger att det är våra mammor, pappor, farmödrar,
              mormödrar och deras män som får möjlighet att välja vem som ska
              hjälpa dem när de inte längre klarar sig själva. Det är människor
              som levt ett helt liv och fått fatta sina egna beslut i alla frågor,
              allt från barnuppfostran till yrkesval. Det är dem vi gått och
              frågat om råd och dåd, hur vi ska hantera olika frågor. Det är
              dem vi inte ska tillåta att fatta egna beslut!
            </seg>
          </u>
          <u>
            <seg>
              Oppositionen säger att behoven inte kommer att styra. Självklart
              måste det vara behoven som styr även i det här systemet. Det är
              ett offentligt finansierat system som är grundat på en behovsbedömning.
              Att man får behoven tillgodosedda med bättre kvalitet är vad detta
              handlar om, att man kan välja vem som ska ge tryggheten och viljan.
              Jag säger: Äntligen ska riksdagen besluta om en lag som gör att
              äldre i behov av vårdinsatser ska få vara myndiga och inte bli
              omyndigförklarade av politiker. Så har det hittills varit i kommunerna,
              och Socialdemokraterna säger också att det måste vara en bättre
              politisk påverkan på detta.
            </seg>
          </u>
          <u>
            <seg>
              Samtidigt säger Socialdemokraterna och även de andra vänsterpartierna
              att visst är det rätt att de äldre ska få välja, men de får inte
              välja utförare. De får heller inte välja den som de anser vara
              bäst utan den som Socialdemokraterna och vänsterpartierna anser
              vara bäst. De ska avgöra vilka de äldre får välja mellan. Lagen
              säger att det ska finnas ett icke-val som innebär att de som inte
              vill välja ska få sina tjänster tillgodosedda av kommunerna.
            </seg>
          </u>
          <u>
            <seg>
              Det som också är viktigt, och som jag tycker att oppositionen
              har missat, är att lagen säger att kommunerna, och även landstingen
              om det behövs, ska uppställa vilka kriterier utförarna ska uppfylla.
              Det är bra. Att alla som uppfyller kriterierna ska få tillstånd
              och bli utförare är också bra. På så sätt blir det en likhet mellan
              utförarna. Om man uppfyller kraven och kriterierna blir man också
              utförare.
            </seg>
          </u>
          <u>
            <seg>
              Det är kommunerna som i sitt självstyre ska ha kvalitetskriterier
              men också möjligheter att ställa andra krav miljökrav, meddelarskydd,
              kompetensutveckling så länge lagen säger att det inte är orimligt
              i förhållande till den uppgift som ska utföras. Det måste finnas
              en proportionalitet däremellan. Den upphandlande myndigheten,
              kommun och landsting, ska också löpande annonsera på en specifik
              webbplats. Och här kommer något väldigt intressant. Både privata
              och enskilda en undersköterska i hemtjänsten, organisationer,
              frivilligorganisationer ska kunna vara utförare.
            </seg>
          </u>
          <u>
            <seg>
              Det, mina vänner, och det säger jag också till oppositionen,
              gör att vi kommer åt det som lagen om offentlig upphandling inte
              kommit åt när det bara varit stora aktörer. Den här lagen skapar
              alltså mycket större möjligheter för små företag med hög kvalitet
              att tillgodose de behov som de enskilda har. Visst är det väl
              fantastiskt om människor som arbetat länge inom hemtjänsten, som
              har egna idéer om hur de vill arbeta, som vill öka tillfredsställelsen
              i sitt arbete kan få möjlighet till det genom att starta ett eget
              företag?
            </seg>
          </u>
          <u>
            <seg>
              En annan stötesten som kommit upp från vänstersidan gäller möjligheten
              att köpa tilläggstjänster. Då undrar jag: Om man vill ha tjänster
              som biståndsbedömaren bedömer inte ska utföras med skattemedel,
              är det då meningen att man ska få det i alla fall? Vem tror ni
              putsar fönster, piskar mattor och gör annat sådant? I de allra
              flesta kommuner säger man att det inte kan vara skattefinansierat
              utan det måste betalas av den enskilde. I dag kanske man köper
              hushållsnära tjänster, eller kanske ber man en anhörig som kommer
              dit efter jobbet och fixar det, en anhörig som redan har det tufft
              och jobbigt. Ofta är det döttrar som sliter med detta.
            </seg>
          </u>
          <u>
            <seg>
              Det som blir annorlunda med den här lagen är att man får möjlighet
              att köpa dessa tjänster av dem som är i ens hem och gör andra
              saker. Det är tjänster som våra undersköterskor inom kommunal
              hemtjänst inte får utföra inom ramen för sina jobb i de allra
              flesta kommuner. Jag vet att Eva Olofsson brukar hävda annat,
              men jag har aldrig träffat på det.
            </seg>
          </u>
          <u>
            <seg>
              Man hävdar också att det är svårt att klaga på de utförda tjänsterna
              och att man blir beroende av dem som utför tjänsterna. Men snälla
              ni! Hur ser det ut i dag? Vem klagar inför kommunerna? Vilket
              alternativ kan de få i dag? Det finns ingen i dag som är mer utlämnad
              än en person inom äldreomsorgen som inte har något alternativ.
            </seg>
          </u>
          <u>
            <seg>
              Vi vet hur svårt det är. Man ska komma ihåg att hela den här
              lagstiftningen är underställd samma tillsyn som all annan verksamhet
              som faller under socialtjänstlagen. Det innebär att såväl kommunen
              som utföraren är skyldiga att bedriva internkontroll. Länsstyrelsen
              och Socialstyrelsen har tillsynsansvar, precis samma som gäller
              all offentligt finansierad verksamhet inom socialtjänsten.
            </seg>
          </u>
          <u>
            <seg>
              Fru talman! Alla de här 181 kommunerna och de många socialdemokratiska
              företrädarna tillsammans med alla borgerliga förtroendevalda i
              kommuner och landsting har rätt. Lagen om ett valfrihetssystem
              är det som stärker den enskildes rättigheter. Det är en lag där
              man konkurrerar med kvalitet i stället för pris. Det är den som
              ska välja som får fullständig information och har ett bra underlag
              för att göra sitt val mellan det man har att välja mellan.
            </seg>
          </u>
          <u>
            <seg>
              Den här lagen är ett stort steg mot en värdig äldreomsorg. Det
              är en lag som tillåter att de äldre kan påverka sin vardag. Det
              är en lagstiftning som tydligt klarlägger möjligheterna med det
              nya systemet, men också tydligt lägger ansvaret för kvalitetskriterier
              hos kommuner och landsting. Det kommunala självstyret vårdar vi
              ömt. Det är en lag som bibehåller det kommunala självstyret, samtidigt
              som makten över vardagen går över till dem som är i behov av vård
              och omsorg. Det är med andra ord, fru talman, en lag som myndigförklarar
              de äldre.
            </seg>
          </u>
          <u>
            <seg>
              Med de här orden yrkar jag bifall till propositionen om ett valfrihetssystem.
            </seg>
          </u>
          <note>
            I detta anförande instämde Jan R Andersson (m), Lars-Ivar Ericson
            och Kenneth Johansson (båda c), Tobias Krantz (fp) och Chatrine
            Pålsson Ahlgren (kd).
          </note>
          <note type="speaker">
            Anf. 167 EVA OLOFSSON (v) replik:
          </note>
          <u>
            <seg>
              Fru talman! Jag tycker att det finns en stor fördomsfullhet hos
              den borgerliga regeringen om kommunalt utförd äldreomsorg. Enfald,
              säger man. Jag kan garantera både Margareta B Kjellin och Kenneth
              Johansson att äldreomsorgen i Göteborg har väldigt många olika
              delar som utvecklas olika beroende på äldres inflytande och på
              vad det är för område man bedriver den i etcetera. Det finns alltså
              mångfald också inom kommunal äldreomsorg.
            </seg>
          </u>
          <u>
            <seg>
              Flytta makten? Ja, Margareta B Kjellin, det är just vad jag vill
              göra. I den äldreomsorg jag vill ha kanske man inte behöver köpa
              en del av de tilläggstjänster du pratar om, därför att man inom
              den biståndsbedömda tiden ska kunna välja mer av vad man ska få
              hjälp med, så att mer av makten flyttas över dit och till det
              vårdbiträde eller den undersköterska som är hemma och hjälper
              till. Det tycker jag är att ge den äldre makt. Det är också det
              som äldre har sagt i olika undersökningar att de vill bestämma
              mest över: vad man ska få hjälp med, hur det utförs hemma hos
              en själv, vilken person som kommer och när man får hjälpen. Det
              hänger inte på utföraren. Det hänger på innehållet och arbetssättet.
            </seg>
          </u>
          <u>
            <seg>
              Jag skulle vilja ställa en direkt fråga till Margareta B Kjellin
              som egentligen också gäller alla i alliansregeringen. Det pratas
              mycket om att vi ska ha verksamheter och evidensbevarad forskning.
              Vi ska veta vad som är rätt. På vad bygger ni åsikten att kundvalsmodellen
              skulle ge bättre kvalitet? Jag känner inte till någon sådan forskning.
              Jag har frågat på flera håll. Jag var och lyssnade på professor
              Göran Dahlgren i helgen. Han har tittat mycket på sådana system
              i sjukvården. Det han säger är att kvaliteten kanske finns på
              båda ställena. Man kan inte säga att det är bättre. Men det är
              dyrare och ökar klyftorna mellan människor om man inför marknadssystem
              i välfärden.
            </seg>
          </u>
          <note type="speaker">
            Anf. 168 MARGARETA B KJELLIN (m) replik:
          </note>
          <u>
            <seg>
              Fru talman! Eva Olofsson anklagar mig för att använda ordet enfald.
              Det har jag inte gjort. Men jag kan säga att jag tror att när
              man har flera saker att välja på är det bättre för människan än
              om man har bara en sak att välja på.
            </seg>
          </u>
          <u>
            <seg>
              Det är väldigt enkelt. Jag har varit otroligt mycket ute och
              jobbat i äldreomsorgen och vet hur det är när människor får påverka
              innehållet. Vi har sett det i de kommuner som har kundvalssystem.
              Man har gjort mätningar där. De har en kundnöjdhet som ligger
              på 4 ½5 med betygsskalan 15. Vilken forskning är bättre än de
              äldre själva, som är nöjda?
            </seg>
          </u>
          <u>
            <seg>
              Vad är ni så rädda för? Vad är det som är så skrämmande i att
              människor ska få möjlighet att påverka vem som utför äldreomsorgen?
              Vad är det som är så farligt med att en undersköterska får bli
              sin egen arbetsgivare och arbeta med sina tjänster på det sätt
              som hon tycker ger den bästa kvaliteten och som motsvarar brukarens
              förväntningar? Vad är ni rädda för? Vad är det för hemskt ni tror
              ska hända?
            </seg>
          </u>
          <note type="speaker">
            Anf. 169 EVA OLOFSSON (v) replik:
          </note>
          <u>
            <seg>
              Fru talman! Det jag är rädd för ska hända ska jag tala om. Jag
              är rädd för att vi inte kommer till rätta med yttrandefriheten
              och meddelarfriheten och att den offentliga insynen inte blir
              lika stor. Jag läste Kommunals rapport från Stockholm om en av
              de privata företagarna i ett mindre företag här som hade tagit
              halva vinsten på 4 miljoner på två år, det vill säga 2 miljoner,
              och stoppat i fickan. Jag ställer mig frågan hur den vinsten uppkommer.
              Var de så mycket effektivare än alla de andra företagen? Det tror
              inte jag. Hade det företaget kollektivavtal? Hade man heltider?
              Hade man fasta tjänster? Hade man utbildning för personalen? Det
              är de här frågorna jag funderar på.
            </seg>
          </u>
          <u>
            <seg>
              Vad jag är rädd för är företag utan kollektivavtal som utnyttjar
              arbetskraft, där facket inte kommer in och får några medlemmar.
              Vi får en restaurang- och kafébransch i vår välfärdssektor och
              äldreomsorg. Det kommer på sikt att leda till sämre kvalitet.
              Det kommer också att göra det svårt att få de människor vi vill
              ska arbeta i äldreomsorgen att arbeta där.
            </seg>
          </u>
          <u>
            <seg>
              Kommunal gav ut en rapport alldeles nyligen. Jag tycker att ni
              ska ta och läsa den, för det är skrämmande vad de hittade när
              de gick igenom företagen i Täby och Nacka.
            </seg>
          </u>
          <u>
            <seg>
              Jag skulle vilja veta om ni i den borgerliga alliansen har tittat
              på vad kundvalsmodellen leder till när det gäller heltider och
              fasta tjänster. Det är kvinnodominerade jobb. Vi vet att det är
              väldigt viktigt att kunna leva på sin egen lön. Kommer kundvalsmodellerna
              att öka antalet heltider och fasta tjänster inom äldreomsorgen?
              Det tycker jag är en viktig fråga.
            </seg>
          </u>
          <u>
            <seg>
              Systemet borde inte göra det. Med företagare som inte riktigt
              vet hur många de får som de ska ge hjälp åt borde risken vara
              att man har en väldigt liten grupp med heltid och fast tjänst
              och i stället utnyttjar personal. När Kommunal tittade hittade
              de ett företag som hade 83 personer som var enskilda företagare
              med F-skattsedel. Man fick vara sin egen arbetsgivare. Hur tror
              ni arbetsförhållandena och möjligheterna ser ut för dem?
            </seg>
          </u>
          <note type="speaker">
            Anf. 170 MARGARETA B KJELLIN (m) replik:
          </note>
          <u>
            <seg>
              Fru talman! Jag blir så frustrerad. Det låter som att vi lever
              i en värld där vi har en fullkomligt perfekt äldreomsorg inom
              kommunaltjänsten där alla tjänster är fasta, där alla vågar säga
              vad de tycker, där alla är helt oberoende av sina arbetsgivare
              och där ingen går på deltid. Detta är ju inte sant. Vilken värld
              lever Eva Olofsson i, fru talman? Jag har inte sett den världen.
            </seg>
          </u>
          <u>
            <seg>
              Jag vet att kommunerna sliter och försöker utöka tjänster för
              att det är för få timmar. Det är ett jätteproblem. Här pratar
              vi om att det är de egna små som kan starta eget. Det är det här
              som blir så förvirrande. Oppositionen utgår från att det är stora
              företag som ska utnyttja människor, men lagstiftningen handlar
              om att vi ska ge den lilla människan i behov av vård och omsorg
              rätten att påverka sin vardag och vem som ska utföra tjänsterna.
              Vi pratar inte om de stora företagen, som lagen om offentlig upphandling
              ger möjlighet till. Det är ju den lagen vi skapade ett alternativ
              till med det här.
            </seg>
          </u>
          <u>
            <seg>
              Den dag, Eva Olofsson, som vi har en perfekt kommunal äldreomsorg
              tror jag inte att det finns ett behov att välja, för då är nog
              pensionärerna jättenöjda. Men så ser inte livet ut.
            </seg>
          </u>
          <note type="speaker">
            Anf. 171 CATHARINA BRÅKENHIELM (s) replik:
          </note>
          <u>
            <seg>
              Fru talman! Jag måste kommentera det senaste Margareta B Kjellin
              sade om att det är de små egna företagen som blir en del av det
              hela. Men de ska väl också anställa personal. Alla, varenda kotte,
              kan väl inte driva ett företag med en person. Det måste väl ändå
              finnas anställda även i det moderatstyrda Sverige. Det verkar
              konstigt annars.
            </seg>
          </u>
          <u>
            <seg>
              Jag fick inte särskilt mycket svar av Kenneth Johansson. Han
              upprepade en del saker, som att jag inte hade förstått vad det
              handlar om. Det har jag. Det gällde exempelvis tilläggstjänster.
              Jag frågade varför man inte ska få ha tilläggstjänster i den kommunala
              verksamheten. Om man ska kunna välja på rätt sätt ska det väl
              gälla samma sak, företag X eller den kommunala verksamheten.
            </seg>
          </u>
          <u>
            <seg>
              Margareta B Kjellin säger att äntligen får man välja. Man får
              fatta egna beslut som äldre. Vad är det för egna beslut man får
              fatta? Är det att få köpa de här tjänsterna? Man har väl alltid
              fått köpa vad man vill. Eller är det annat som ingår när man väljer
              en privat utförare än när man väljer den kommunala verksamheten?
            </seg>
          </u>
          <u>
            <seg>
              Jag får inga svar på det. Vad är det stora valfriheten i detta?
            </seg>
          </u>
          <note type="speaker">
            Anf. 172 MARGARETA B KJELLIN (m) replik:
          </note>
          <u>
            <seg>
              Fru talman! Det är klart att även småföretag behöver anställda.
              Men i ett litet företag brukar det vara en väldigt stor lyhördhet
              för att alla ska må bra, annars fungerar inte företaget. Jag tror
              att det går alldeles utmärkt att hantera de här frågorna i de
              små företagen.
            </seg>
          </u>
          <u>
            <seg>
              När det gäller tilläggstjänster går jag tillbaka till min egen
              erfarenhet och historia. Det fanns en gång i världen en tid då
              man putsade fönster, tog ut mattor, vände på madrasser och gjorde
              en massa sådana saker när man arbetade inom hemtjänsten. Det har
              försvunnit därför att man i kommunerna, i de socialdemokratiskt
              styrda kommuner där jag har arbetat, har tagit bort dem. Man har
              snarast förbjudit personalen att utföra de tjänsterna. Det har
              betytt att man har varit beroende av att ha någon som kommer in,
              och man köper tjänsterna av ett företag. Det har varit svårt för
              väldigt många. Snarare har det oftast betytt att det har varit
              anhöriga som har gjort stora insatser. Vi vet att det är bakgrunden
              till att väldigt många kvinnor det är döttrarna som åker på det
              har blivit sjukskrivna och inte kunnat klara sin egen vardag.
            </seg>
          </u>
          <u>
            <seg>
              Vad köper man extra i tilläggstjänsterna förutom mattpiskning,
              fönstertvätt och annat? Ja, det kanske är bemötande. Du möter
              en människa. Vi vet att alla människor inte kompar bra ihop. Du
              kan då välja någon som har en viss attityd och vissa värderingar
              och som har förståelse för dina behov och ditt behov av bemötande.
              Det är bara mänskliga behov som ser annorlunda ut hos dig och
              hos mig. Det är etik och värderingar det handlar om. Det är en
              viktig ingrediens i att höja kvaliteten inom äldreomsorgen. På
              det viset kan man säga att de är väldigt olika därför att vi har
              olika behov. Den dag de utbuden blir precis likvärdiga har vi
              inget värde i äldreomsorgen.
            </seg>
          </u>
          <note type="speaker">
            Anf. 173 CATHARINA BRÅKENHIELM (s) replik:
          </note>
          <u>
            <seg>
              Fru talman! Det låter jättevackert, men frågan blev inte besvarad
              denna gång heller. Varför tilläggstjänster inom den privata sidan
              när det inte är tillåtet i det offentliga? Det är vad det handlar
              om. Hur vet man hur bemötandet är hos personalen i företaget X
              och hos personalen i det andra företaget? Hur vet man det innan?
              Hur vet man vad som är kvalitet i bolagen? Du får ju inte berätta
              när det är någonting som inte är bra i ett bolag. Du har ingen
              meddelarfrihet. Det anses vara företagshemlighet om man går ut
              och berättar om att det har hänt många fallolyckor eller något
              annat som inte är bra på ett privat äldreboende exempelvis. Hur
              vet Margareta B Kjellin att det är väldigt hög kvalitet just i
              det företaget och inte i den kommunala verksamheten?
            </seg>
          </u>
          <u>
            <seg>
              Jag vill ha svar på varför man inte har meddelarfrihet. Jag vill
              veta hur man vet att det är kvalitet, och framför allt vill jag
              veta varför det inte är tillåtet att köpa tilläggstjänster inom
              den kommunala sektorn. Det är inte konkurrensneutralt.
            </seg>
          </u>
          <u>
            <seg>
              Detta är en oerhört viktig fråga. Det är någonting där alla talare
              hittills har krupit undan. Du pratar om fönsterputsning och säger
              att vi inte har tillåtit det. Nu har ni chansen. Låt det bli tilläggstjänster
              även i den kommunala verksamheten så har ni ordnat det. Men det
              har ni inte gjort. Ni har plockat bort det, och det blir tillåtet
              bara inom den privata sidan. Jag gissar att det är så därför att
              man vill göra det lite attraktivare. Väljer du ett privat företag
              har du möjlighet att köpa till dessa om du har råd bara för den
              gruppen som har råd, de andra får finna sig i att vara utan, men
              bemötandet kanske är gratis. Om du har råd köper du tilläggstjänster.
              Men varför är det inte tillåtet i den kommunala verksamheten?
            </seg>
          </u>
          <u>
            <seg>
              Du sade alldeles nyss att det var bedrövligt dåligt att man inte
              fick fönstret putsat eller så. Det handlar inte om att man ska
              få det i bistånd, efter vad jag har förstått vid det här laget.
              Det ska köpas för extra pengar. Varför, Margareta B Kjellin, får
              man inte det?
            </seg>
          </u>
          <note type="speaker">
            Anf. 174 MARGARETA B KJELLIN (m) replik:
          </note>
          <u>
            <seg>
              Fru talman! Den dag som vi kan ha biståndsbedömning där vi beviljar
              den typen av tjänster tror jag att vi måste göra en fullständig
              förändring av den sociala tjänsten och socialtjänstlagen med för
              den delen. Det handlar om att det inte räknas som biståndsbedömning.
              Inom kommunerna är det helt offentligt finansierad tid, även den
              tid då man förflyttar sig mellan olika arbetsuppgifter. Det innebär
              att vore det inom kommunaltjänsten i alla fall i min tankevärld
              skulle fönsterputsarna bli skattesubventionerade. Det är undersköterskorna
              som tillsammans med facket har sagt att de inte vill utföra de
              tjänsterna. De vill använda sin kompetens till att vårda människor,
              för det är det de har gått sin utbildning för.
            </seg>
          </u>
          <u>
            <seg>
              När det gäller meddelarfriheten förstår jag inte hur Catharina
              Bråkenhielm kan vara så tveksam gentemot sina kommunala bröder
              och systrar och inte tror att de inte lägger in det som kvalitetskrav
              att få veta hur många fallolyckor som det har varit. Vi ska inte
              tro att vi här i riksdagen vet allting bäst, vi har ju ett kommunalt
              självstyre. Kommunerna kan lägga in de kriterierna så länge som
              de är professionella i fråga om de tjänster som ska utföras.
            </seg>
          </u>
          <note type="speaker">
            Anf. 175 TOBIAS KRANTZ (fp):
          </note>
          <u>
            <seg>
              Fru talman! Många av oss minns det som i går. Det gällde det
              äldre paret i Uppsala som hade levt tillsammans hela livet men
              som, när de skulle komma in på äldreboende på ålderns höst, inte
              skulle få leva tillsammans längre. Vad de själva ville spelade
              ingen roll, för kommunen visste bäst. Och kommunen hade bestämt
              att mannen och hans hustru skulle bo isär på skilda äldreboenden
              på olika äldreboenden i Uppsala kommun.
            </seg>
          </u>
          <u>
            <seg>
              Det här fallet mötte väldigt starka reaktioner. Men tyvärr var
              inte Uppsalafallet en isolerad företeelse. Runt om i landet har
              det under årens lopp förekommit en rad exempel på hur äldres möjlighet
              att bestämma över sina egna liv har trätts för när. Det har handlat
              om hur äldre inte har haft möjlighet att leva tillsammans trots
              att de har velat det. Det har handlat om att man inte haft möjlighet
              att bestämma vem som ska träda in över tröskeln och kanske hjälpa
              till med de mest intima behov som man har i livet, vem som ska
              sköta hygienen, vem som ska svara för matlagningen.
            </seg>
          </u>
          <u>
            <seg>
              Det här är exempel som kommer från ett mönster som i sin tur
              har sin grund i värderingar. Det är alltid någon annan som vet
              bättre än den enskilda individen hur hon eller han ska styra sitt
              eget liv. Det är förmynderiets ideologi. Ingenstans har detta,
              vågar jag påstå, varit så tydligt som i synen på de äldre. Människor
              som under hela sitt liv har varit vana att bestämma över vad de
              vill göra i sitt liv får helt plötsligt, bara för att de har passerat
              viss ålder, inte längre bestämma över sitt eget liv. Då blir de
              omyndigförklarade.
            </seg>
          </u>
          <u>
            <seg>
              Många av oss har genom åren ställt sig frågan: Vad är det för
              land vi lever i där vi visar så lite respekt för och så lite tilltro
              till våra äldre?
            </seg>
          </u>
          <u>
            <seg>
              Det är precis det som den här frågan, fru talman, som vi behandlar
              i dag handlar om. Lagen om valfrihetssystem handlar om att byta
              perspektiv, att låta de äldre bestämma, inte politiker eller byråkrater.
              Det är en frihetsreform en frihetsreform som sätter kvalitet,
              inte pris, i centrum.
            </seg>
          </u>
          <note>
            Fru talman! Mellan 1999 och 2006 ökade andelen äldre i särskilda
            boenden i privat regi från 9 till 14 procent. Under samma period
            ökade andelen äldre som hade privat hemtjänst från 6 till 11 procent.
            Man kan säga att det i runda slängar handlade om en fördubbling
            av den privata andelen inom särskilt boende och inom hemtjänst.
          </note>
          <u>
            <seg>
              Vem var det som styrde under de här åren? Jo, det var Socialdemokraterna,
              uppbackade av Vänsterpartiet och Miljöpartiet. Att nu höra socialdemokrater,
              vänsterpartister och miljöpartister anklaga den här regeringen
              för att ägna sig åt privatisering blir bara tramsigt. Det är hyckleri.
              Moral är bra, men dubbelmoral är inte dubbelt så bra.
            </seg>
          </u>
          <u>
            <seg>
              Lyssna nu Catharina Bråkenhielm, Thomas Nihlén och Eva Olofsson!
              Allt det som ni tar upp problemet med att det inte finns kollektivavtal,
              problemet med meddelarfrihet varför gjorde ni inte någonting åt
              detta? Ni hade massvis med år på er när den privata andelen äldreboenden
              ökade kraftigt och de här problemen dök upp, men ni gjorde ju
              ingenting.
            </seg>
          </u>
          <u>
            <seg>
              Låt mig också få tala om för er att det inte finns några hinder
              över huvud taget i lagen om valfrihet för kommuner att ställa
              krav på att det ska råda öppenhet och möjlighet för anställda
              att yttra sig och föra till torgs missförhållanden som kan finnas
              på privata äldreboenden. Inte en enda rad i lagen om valfrihetssystem
              handlar om detta.
            </seg>
          </u>
          <u>
            <seg>
              Kollektivavtalen är en del av den svenska arbetsmarknadsmodellen.
              Det har varit en stor och bred överensstämmelse mellan de politiska
              partierna om att vi ska ha kollektivavtal, att det är grunden
              för den svenska arbetsmarknadsmodellen och att kollektivavtalen
              naturligtvis ytterst är frivilliga. Annars är det ju inga avtal.
              Socialdemokraterna har ju kontinuerligt genom årtiondena slagits
              mot mer av statliga regleringar, att staten ska komma med pekpinnar
              om hur arbetsmarknadens parter ska sköta sig. Nu verkar det som
              att Socialdemokraterna vill ha en helt annan princip.
            </seg>
          </u>
          <u>
            <seg>
              Jag tycker att det är en självklarhet att seriösa både privata
              företag och kommuner när de handlar upp ska ställa krav på kollektivavtal,
              men det ska inte staten bestämma. Det ska arbetsmarknadens parter
              reglera. Det är det som är den svenska modellen.
            </seg>
          </u>
          <u>
            <seg>
              Alla de brister som dök upp under den tid som Socialdemokraterna
              styrde och den privata äldreomsorgsmarknaden ökade har Socialdemokraterna
              ett väldigt stort ansvar för.
            </seg>
          </u>
          <u>
            <seg>
              Lagen om valfrihet innebär ett perspektivskifte. Nu är det kvaliteten
              som kommer i fokus. Med tanke på Socialdemokraternas historia
              på området kan jag förstå att de vill avslå propositionen, trots
              den egna retoriken.
            </seg>
          </u>
          <u>
            <seg>
              Fru talman! Ibland blir debatten om äldreomsorg och välfärd väldigt
              ensidig. Privat eller offentlig vad är bäst? Vilken ska vi välja?
              För mig som liberal är valet självklart: Det är den äldre själv
              som ska välja. Och för mig är det inte bättre om kommunala politiker
              över de äldres huvuden bestämmer att alla äldre i en kommun ska
              ha äldreomsorg i privat regi än om samma kommunala politiker bestämmer
              att alla äldre i kommunen ska ha äldreomsorg i kommunal regi.
              Det är den äldre som ska bestämma. Det är hans eller hennes behov
              och önskemål som ska stå i centrum. Det är inte bättre att alla
              tvingas in i privat äldreomsorg än att de tvingas in i kommunal
              äldreomsorg. Låt de äldre själva bestämma!
            </seg>
          </u>
          <u>
            <seg>
              Fru talman! Vi har under det här året och tidigare år under mandatperioden
              sett hur oppositionspartierna har paraderat i oenighet och splittring
              inom välfärdspolitiken. Nu verkar det som att Socialdemokraterna,
              Vänstern och Miljöpartiet har lyckats komma överens i den här
              frågan om att säga nej. Men vad de säger ja till är väldigt oklart
              med förlov sagt. Det är höljt i dunkel.
            </seg>
          </u>
          <u>
            <seg>
              Nej, nu löper den avgrundsdjupa sprickan rakt igenom socialdemokratin.
              181 kommuner har ansökt om att få medel för att kunna genomföra
              fritt val inom äldreomsorgen. 25 procent av kommunerna är vänsterstyrda,
              och i många av dem dominerar naturligtvis Socialdemokraterna.
              Lyssnar man på socialdemokratiska kommunpolitiker runt om i landet
              låter det på ett helt annat sätt än när man lyssnar på Catharina
              Bråkenhielm.
            </seg>
          </u>
          <u>
            <seg>
              Det här är ett nytt sätt att tänka, säger Katarina Nyberg Finn,
              ordförande i vård- och omsorgsnämnden i Östersund. I Gävle säger
              Vivianne Sundkvist, ordförande i omvårdnadsnämnden: Vi måste våga
              pröva nytt. Bengt-Olov Eriksson, kommunstyrelsens ordförande i
              Tierp, säger: LOV är ett utmärkt verktyg. Vi har ännu inte beslutat
              att införa valfrihetssystem, men jag har ingen ideologisk invändning.
              Benny Karlsson, socialdemokrat och ordförande i äldrenämnden i
              Eskilstuna, säger att vi får också en generation av äldre med
              vana att välja i olika sammanhang med adress till Eva Olofsson
              som tror att inte någon kan välja över huvud taget. Han fortsätter:
              Det är väl bra om vi kan släppa fram en marknad som gör att de
              som jobbar inom hemtjänsten har möjlighet att starta eget.
            </seg>
          </u>
          <u>
            <seg>
              Så här skulle jag kunna fortsätta. Många socialdemokratiska kommunpolitiker
              tycker att det här är en spännande och intressant reform, så jag
              vill ställa frågan till Catharina Bråkenhielm: Hur är det med
              verklighetsförankringen egentligen?
            </seg>
          </u>
          <u>
            <seg>
              Ni har försökt visa upp en enad opposition här i dag, men den
              bilden faller samman. Oppositionen är splittrad, den är regeringsoduglig.
            </seg>
          </u>
          <u>
            <seg>
              Fru talman! I dag har vi en historisk debatt och i morgon står
              vi inför ett historiskt beslut. Det är ett perspektivskifte i
              svensk välfärdspolitik som vi genomför i dag. Det handlar om att
              vi går från förmynderi till frihet. Och som liberal och socialt
              engagerad liberal är jag mycket stolt över detta perspektivskifte.
              Nu äntligen är det de äldre som ska komma i centrum, inte politiker
              och byråkrater.
            </seg>
          </u>
          <u>
            <seg>
              Med dessa ord, fru talman, ber jag att få yrka bifall till förslagen
              till beslut i betänkandet och avslag på samtliga reservationer
              och motioner.
            </seg>
          </u>
          <note>
            I detta anförande instämde Jan R Andersson (m), Kenneth Johansson
            (c) och Chatrine Pålsson Ahlgren (kd).
          </note>
          <note type="speaker">
            Anf. 176 EVA OLOFSSON (v) replik:
          </note>
          <u>
            <seg>
              Fru talman! Det är intressant att veta om exemplet i Uppsala
              är färskt eller inte. Det är väl de borgerliga som styr där nu.
            </seg>
          </u>
          <u>
            <seg>
              Jag skulle vilja säga till Tobias Krantz att om ett par får flytta
              in på ett äldreboende eller inte har ingenting med kundvalsmodeller
              att göra. Jag tror att du vet det egentligen. Du borde veta det
              i alla fall, för det har med biståndsbedömningen att göra. Vi
              kan nu äntligen göra en lagändring. Rättigheten ska finnas i socialtjänstlagen
              för ett äldre par att bo ihop eller också kan kommunen besluta
              om de riktlinjerna i biståndsbedömningarna. Kundvalsmodellen löser
              inte detta, för har du ingen biståndsbedömning får du inga pengar
              med dig för att eventuellt flytta in på ett privat äldreboende.
            </seg>
          </u>
          <u>
            <seg>
              Det finns kommuner där man inte har fått vara med och konkurrera
              kommunalt. De är alltid borgerligt styrda. Det finns till exempel
              stadsdelar i Stockholm där man har sagt att den kommunala verksamheten
              inte får vara med och lägga anbud. Och det finns stadsdelar som
              är på väg att inte få ha särskilt mycket kommunal verksamhet kvar
              alls. Nacka gör ju sig av med sin kommunala hemtjänst.
            </seg>
          </u>
          <u>
            <seg>
              Du sade här, Tobias, att det väl är självklart att vi i den svenska
              modellen har kollektivavtal. Men varför ser det då ut så att 37
              av 58 företag i Nacka hemtjänst inte har kollektivavtal? I Täby
              hemtjänst är det 10 av 19 som inte har kollektivavtal. Kan det
              bero på nyliberala borgerliga majoriteter i de här kommunerna
              som inte tycker att det är viktigt att skriva in detta i avtalen
              och därmed öppnar för att kommunala verksamheter som självklart
              har kollektivavtal, även i Nacka, då konkurreras ut?
            </seg>
          </u>
          <u>
            <seg>
              Jag tycker också att kollektivavtal är en självklarhet. Men jag
              tycker att vi ska skapa konkurrensneutralitet, och då måste både
              de privata och de kommunala ha kollektivavtal.
            </seg>
          </u>
          <note type="speaker">
            Anf. 177 TOBIAS KRANTZ (fp) replik:
          </note>
          <u>
            <seg>
              Fru talman! Mitt exemplet från Uppsala var för ett antal år sedan,
              när det inte var borgerligt styre i Uppsala. Det var ett mycket
              uppmärksammat exempel som jag tror att många tog del av i medierna
              på den tiden.
            </seg>
          </u>
          <u>
            <seg>
              Eva Olofsson säger att det är ointressant om man skulle ha haft
              en möjlighet att välja själv. Det tror jag absolut inte. Det är
              klart att om båda dessa personer hade fått bedömningen att de
              hade rätt att flytta in på ett särskilt boende och de tillsammans
              hade bestämt att de ville bo tillsammans, skulle ju deras vilja
              respekteras. I ett sådant läge kan ju ingen kommunal byråkrat,
              politiker eller ett kommunalråd säga: Nej, ni ska bo på olika
              ställen därför att vi av andra skäl tycker att det är lämpligt.
            </seg>
          </u>
          <u>
            <seg>
              Men ytterst tog jag upp exemplet Uppsala därför att jag tycker
              att det åskådliggör ett synsätt som har rått alltför länge i svensk
              välfärdspolitik och i svensk äldrepolitik, det vill säga att det
              är någon annan som vet bäst hur den äldre vill ha sitt liv.
            </seg>
          </u>
          <u>
            <seg>
              Stör det inte Eva Olofsson att vi har en sådan attityd till våra
              äldre i det svenska samhället? En människa kan leva hela sitt
              liv och fatta massor av viktiga beslut över sitt eget liv, men
              när man kommer över en viss ålder är man helt plötsligt omyndigförklarad.
              Är det ett samhälle som Eva Olofsson vill leva i där äldre är
              omyndigförklarade och inte anförtros möjligheten att bestämma
              över sitt eget liv?
            </seg>
          </u>
          <u>
            <seg>
              Eva Olofsson tog upp frågan om hur situationen är i olika kommuner
              när det gäller antalet privata utförare, kommunala utförare och
              kollektivavtal.
            </seg>
          </u>
          <u>
            <seg>
              Just detta har uppstått under det system som Eva Olofsson har
              stått upp och försvarat under alla år. Det är under den period
              då de privata äldreboendena fördubblades också inom hemtjänsten
              som de här problemen har uppstått. Lagen om valfrihetssystem går
              ut på att kommunala och privata utförare ska behandlas precis
              likadant. Det ska inte vara så att en kommun handlar upp hela
              äldreomsorgen och överlåter det på bara en utförare. Alla ska
              släppas in. Det är de äldre själva som ska bestämma.
            </seg>
          </u>
          <note type="speaker">
            Anf. 178 EVA OLOFSSON (v) replik:
          </note>
          <u>
            <seg>
              Fru talman! Lagen om valfrihet är inte konkurrensneutral. Kommunerna
              kommer att ha kollektivavtal. De kommer att ha mål om heltid och
              fasta anställningar. De kommer att ha mål om kompetensutveckling
              och utbildning.
            </seg>
          </u>
          <u>
            <seg>
              De har inte skrivit in lika tydliga mål i Nacka till exempel.
              De har haft en kundvalsmodell innan lagen om valfrihet kom. De
              har i princip följt det som lagen om valfrihet säger. Tilläggstjänster
              fanns också i Nacka. Det var en av anledningarna till att den
              kommunala hemtjänsten försvann. Det kommer inte lagen om valfrihet
              att ge de kommunala utförarna nu heller och inte meddelarfrihet,
              yttrandefrihet och självklart inte insyn.
            </seg>
          </u>
          <u>
            <seg>
              Vi ska naturligtvis kämpa i varje kommun där den borgerliga majoriteten
              vill införa detta för att få med detta i avtalen. Det vore bättre
              om lagen hade styrt upp det från början.
            </seg>
          </u>
          <u>
            <seg>
              Jag omyndigförklarar ingen äldre person. Men jag är inte nyliberal.
              Jag tror inte att marknaden ger den bästa välfärden. Jag tror
              inte att vinstintressen ska in inom äldreomsorg och hälso- och
              sjukvård. Jag tror på att den äldre ska ha mycket mer makt igen.
              Vi bryter mot en professionalisering av äldreomsorgen. Det är
              egentligen det du pratar om. Där skulle man ha strikta biståndsbedömningar,
              dokumentation, rättssäkerhet, alla skulle ha precis lika och man
              skulle följa beställarutförar-modeller. Det är det som har gjort
              den här omyndigförklaringen, inte att det är kommunal verksamhet.
            </seg>
          </u>
          <u>
            <seg>
              Nu har man diskussionen i många kommuner att vi ska bryta mot
              det och återföra betydligt mer av makten till den äldre att själv
              bestämma vilken person som kommer. Inflytande över det och vad
              man får hjälp med och när man får det får man inte automatiskt
              för att det finns olika företag. Det får man för att en kommun
              bestämmer att så här ska äldreomsorgen se ut.
            </seg>
          </u>
          <note type="speaker">
            Anf. 179 TOBIAS KRANTZ (fp) replik:
          </note>
          <u>
            <seg>
              Fru talman! Jag håller gärna med Eva Olofsson om att även om
              man väljer att inte införa valfrihet mellan olika utförare, exempelvis
              privata eller offentliga, är det viktigt att man ökar valfriheten
              inom ramen för den kommunala äldreomsorgen, det som Eva Olofsson
              kallar innehållet. Det håller jag gärna med om.
            </seg>
          </u>
          <u>
            <seg>
              Problemet är att på många håll där borgerliga politiker har försökt
              genomföra detta har Vänsterpartiet varit emot. Säg inte att den
              valfrihet som Eva Olofsson pratar om gäller ute i kommunerna.
              Ni måste nog titta igenom hur ni resonerar i den här frågan i
              ert eget parti.
            </seg>
          </u>
          <u>
            <seg>
              Många av de avarter och problem som Eva Olofsson pekar på har
              inte med den här lagstiftningen att göra. Den är ju inte införd
              ännu. Vad är det för lagstiftning som i dag gäller för kommuner
              om de vill konkurrensutsätta eller ge möjlighet till privata alternativ?
              Det är ju lagen om offentlig upphandling. Det är där det har varit
              problem med att det huvudsakligen är priset och inte kvaliteten
              som gäller. Det är det vi försöker komma till rätta med genom
              att införa ett system där man sätter kvaliteten i högsätet och
              den enskilde äldres möjlighet att bestämma över sitt eget liv.
            </seg>
          </u>
          <u>
            <seg>
              Den gamla lagen om offentlig upphandling bygger mycket på att
              man handlar upp äldreomsorgen i en hel kommun, och sedan bestämmer
              de kommunala politikerna att all äldreomsorg antingen ska vara
              privat eller kommunal.
            </seg>
          </u>
          <u>
            <seg>
              Vi säger att man ska låta kommunerna bestämma om de vill ansluta
              sig till det här systemet och öppna för både privata och kommunala
              utförare och låta de äldre själva bestämma vilket äldreboende
              vill ha.
            </seg>
          </u>
          <u>
            <seg>
              Här finns en avgrundsdjup skillnad mellan mig och Eva Olofsson.
              Jag tror att de äldre själva kan bestämma det. Eva Olofsson tror
              att det alltid är någon annan som vet bäst när det gäller den
              enskilde äldre.
            </seg>
          </u>
          <u>
            <seg>
              Jag är jätteglad och stolt över den lagstiftning som vi nu genomför.
              De avarter som har funnits bär Eva Olofsson, Catharina Bråkenhielm
              och Thomas Nihlén ansvaret för. Nu tänker vi se till att det blir
              en mer ordnad ordning när det gäller svensk äldreomsorg. Det är
              jag stolt över.
            </seg>
          </u>
          <note type="speaker">
            Anf. 180 CHATRINE PÅLSSON AHLGREN (kd):
          </note>
          <u>
            <seg>
              Fru talman! Kära vänner! Också jag är oerhört glad för att vi
              är framme vid att besluta om LOV, eller lov här får man lov. Här
              inför inte regeringen och den borgerliga riksdagsmajoriteten förbud,
              utan vi öppnar och får lov.
            </seg>
          </u>
          <u>
            <seg>
              Ibland verkar det som om möjligheten att välja skulle stå i motsats
              till god kvalitet. Jag menar att det är precis tvärtom. Om man
              har olika saker att välja på ökar kvaliteten inom alla andra områden
              också.
            </seg>
          </u>
          <u>
            <seg>
              Fru talman! Jag vill påminna om att den här lagstiftningen också
              gäller personer som har funktionsnedsättningar. Det är personer
              som kanske är 25 eller 30 år. Ibland låter det som om det är äldre.
              Enligt oppositionen är det äldre som över huvud taget inte begriper
              någonting trots att många av dem har bestämt över sina liv i över
              70 år och mer. Det tycker jag är pinsamt.
            </seg>
          </u>
          <u>
            <seg>
              Många av oss i majoriteten har också uppmärksammat att 101 av
              landets 290 kommuner har ansökt om de 280 miljoner som regeringen
              har avsatt för att arbeta med detta. Jag känner mig oerhört glad
              för det och för att man har gjort det så snabbt.
            </seg>
          </u>
          <u>
            <seg>
              Detta syftar bara till en sak, nämligen att den enskilde ska
              få frihet att välja i stället för att landstings- eller kommunpolitiker,
              byråkrater eller någon annan bestämmer över den enskilde.
            </seg>
          </u>
          <u>
            <seg>
              När man samtalar med äldre hör man att möjligheten att påverka
              vård och omsorg faktiskt är ett av de allra viktigaste kriterierna
              för livskvalitet. Det är det också för de personer som har funktionsnedsättningar.
            </seg>
          </u>
          <u>
            <seg>
              Fru talman! Om utförarna inte får några kunder får de ju inte
              heller några pengar. Därför är det totalt riskfritt. Om det inte
              är god kvalitet kommer de ju så småningom inte att kunna verka
              längre. Det är enbart de som håller god kvalitet som kommer att
              fortsätta.
            </seg>
          </u>
          <u>
            <seg>
              Vidare är jag glad för att det behövs två element för att det
              ska bli LOV. Det ena är att kommunen eller landstinget beslutar
              om det. Det andra är att man annonserar på den nationella webbplatsen.
              Om den upphandlande myndigheten inte annonserar i laga ordning
              har ett valfrihetssystem enligt LOV inte uppstått. Det känns viktigt
              att säga. Det ska alltså vara möjligt för alla att ta del av det
              utbud som finns.
            </seg>
          </u>
          <u>
            <seg>
              Vidare säger man att informationen ska vara saklig, relevant,
              jämförbar, lättförståelig och lättillgänglig. Man ger alltså ordentliga
              principer för hur informationen ska vara. Kommuner och landsting
              har ansvar för detta.
            </seg>
          </u>
          <u>
            <seg>
              Man gör detta så gediget och riktigt som man kan.
            </seg>
          </u>
          <u>
            <seg>
              Någon av mina kolleger har också talat om att det även ska finnas
              icke-valsalternativ. I propositionen står det att det ska vara
              ett kvalitativt fullgott alternativ. Detta är alltså inte ett
              tvång att välja. Det är en möjlighet och en frihet att välja.
              Jag vill ha mer frihet och möjlighet att välja i Sverige.
            </seg>
          </u>
          <u>
            <seg>
              Sedan har tilläggstjänsterna, som tydligen har blivit en stor
              fråga, diskuterats mycket. Det som är så kallat biståndsbedömt
              jag vill hellre kalla det behovsbedömt får kommunen visst utföra
              precis som man har gjort hela tiden tidigare. Det är en utvidgning
              om det inte handlar om det som är biståndsbedömt. Det är viktigt
              att komma ihåg. Då är det kanske inte kommunen som är bäst på
              dessa tilläggstjänster. Det är snarare så att det är fräscht om
              det är de som har de bästa kunskaperna som utför dessa tilläggstjänster
              eller som finns på marknaden för dessa tilläggstjänster.
            </seg>
          </u>
          <u>
            <seg>
              Jag vill också säga något om varför jag tror att det är så viktigt
              att det blir fler nya företag. Men kom ihåg att det är patienten,
              den enskilde, brukaren, som vi alla utgår från oavsett vad ni
              säger. Det är oppositionen som är organisationskramare, och vi
              är patientkramare, om ni vill det.
            </seg>
          </u>
          <u>
            <seg>
              Men det handlar också om att det kommer att startas nya mindre
              företag. Då är det ofta kvinnor som kan starta sådana mindre företag.
            </seg>
          </u>
          <u>
            <seg>
              Jag kan tala om för er att i princip alla ute i vården och omsorgen
              säger att de vill ha fler arbetsgivare att välja mellan. Det har
              också fackliga organisationer sagt. Många inom monopolet har bara
              haft en arbetsgivare, vilket gör att många säger: Nej, det är
              ingen idé att jag utbildar mig till det här. Jag kommer inte att
              kunna gå vidare. Jag kommer inte att få en hygglig lön.
            </seg>
          </u>
          <u>
            <seg>
              Denna mångfald har alltså så många andra positiva effekter. Jag
              tror att fler människor kommer att välja just dessa arbeten när
              de har fler arbetsgivare att välja mellan och också får möjlighet
              att starta eget. Vi måste planera för framtiden och lyssna på
              vad nybakade studenter vill ha och var de vill jobba. Jag tycker
              att de allra bästa studenterna ska välja vårdyrken. Då måste vi
              också se till att det finns förutsättningar för det.
            </seg>
          </u>
          <u>
            <seg>
              Fru talman! Inte särskilt överraskande yrkar jag bifall till
              majoritetens förslag i betänkandet. Jag vill också gratulera oss
              alla till att vi har kommit så här långt när det gäller värdighet
              för människor, även för personer med funktionsnedsättning och
              för äldre.
            </seg>
          </u>
          <note>
            I detta anförande instämde Jan R Andersson (m), Kenneth Johansson
            (c) och Tobias Krantz (fp).
          </note>
          <note type="speaker">
            Anf. 181 CATHARINA BRÅKENHIELM (s) replik:
          </note>
          <u>
            <seg>
              Fru talman! Jag studsade till lite grann, och sedan kom applåderna.
              Chatrine Pålsson Ahlgren sade att det inte är fräscht att kommunerna
              utför tilläggstjänster. För mig är det ett mycket anstötligt uttalande
              som Chatrine Pålsson Ahlgren absolut bör kommentera. Hon får gärna
              fylla på rejält mycket om detta.
            </seg>
          </u>
          <u>
            <seg>
              Jag skulle också vilja kommentera att man använder så stora ord
              om att det är så många kommuner som har ansökt om utredningspengar.
              Man ska veta att det är utredningspengar. Det innebär inte att
              det är infört i dessa kommuner. Det är precis som det låter utredningspengar.
            </seg>
          </u>
          <u>
            <seg>
              Jag har talat med många kommuner där man säger: Vi vill ha vår
              egen valfrihet. Vi tar pengarna och ser över detta. Men det är
              inte alls säkert att det blir den form som står skrivet i denna
              lag.
            </seg>
          </u>
          <u>
            <seg>
              Jag är därför inte alls övertygad om att det blir lika många
              kommuner som inför detta som har ansökt om detta. Men prova kan
              man göra. Man kan utreda, och man kan ta de utredningspengar som
              har kommit.
            </seg>
          </u>
          <u>
            <seg>
              När jag sedan talar med pensionärsorganisationer ute i landet
              är många oerhört negativa. Nästan överallt säger de att de inte
              vill ha detta. Och det är verkligen brukarna.
            </seg>
          </u>
          <u>
            <seg>
              Jag tror att man vill höra en sak och att man vill se en sak.
            </seg>
          </u>
          <u>
            <seg>
              Jag skulle också vilja veta vad det är som man får välja mellan,
              Chatrine Pålsson Ahlgren. Vad är det stora valet? Det har jag
              inte fått svar på under denna långa debatt.
            </seg>
          </u>
          <note type="speaker">
            Anf. 182 CHATRINE PÅLSSON AHLGREN (kd) replik:
          </note>
          <u>
            <seg>
              Fru talman! När det gäller att kommunerna skulle arrangera allehanda
              tjänster sade jag att det inte är säkert att kommunerna är mest
              kompetenta för det. Det står jag fortfarande fast vid.
            </seg>
          </u>
          <u>
            <seg>
              När det gäller intresset för LOV är det klart att jag förutsätter
              att ingen kommun ansöker om pengar till förarbete om man inte
              är intresserad av LOV. Men jag förstår Socialdemokraterna och
              Catharina Bråkenhielm som tycker att det är pinsamt att det är
              så många som har visat intresse. Jag kan förstå att det är lite
              pinsamt.
            </seg>
          </u>
          <u>
            <seg>
              När det gäller att ingen annan skulle gilla det i alla fall inte
              brukarna kan man bara gå tillbaka till remissvaren. Det är oerhört
              positiva remissvar. Det beror också på hur man lägger fram ett
              förslag. Detta är frihet att välja. De som inte vill välja behöver
              inte välja. Då finns denna icke-valsprincip.
            </seg>
          </u>
          <u>
            <seg>
              Jag tycker nästan att det är synd om er att ni är så rädda i
              onödan. Vari ligger rädslan? Rädslan måste ju bottna i någonting.
            </seg>
          </u>
          <note type="speaker">
            Anf. 183 CATHARINA BRÅKENHIELM (s) replik:
          </note>
          <u>
            <seg>
              Fru talman! Det var mycket omsorg i det. Men det är inte särskilt
              farligt. Vi blir inte särskilt rädda.
            </seg>
          </u>
          <u>
            <seg>
              Jag har en annan fråga. Jag fick inte heller så mycket svar på
              vad man fick välja mellan. Det handlar egentligen om privat och
              offentligt. Sedan säger man att kommunerna inte är särskilt bra
              på att utföra tilläggstjänsterna och att de därför inte får utföra
              dem. För mig är det helt obegripligt. Och vad man får välja mellan
              har inte heller framkommit, mer än att man får välja mellan olika
              företag.
            </seg>
          </u>
          <u>
            <seg>
              Visst är det bra att man får välja. Men man ska också veta att
              det måste finnas någon som fördelar resurserna. Om man får välja
              är det oftast de starka som är vinnare. Det finns de som inte
              kan välja och som inte har möjlighet. Jag förstår inte heller
              hur man ska kunna veta vilken kvalitet det är.
            </seg>
          </u>
          <u>
            <seg>
              Om jag som 92-åring får 20 broschyrer i min hand, hur ska jag
              och den som ska informera mig man läste upp att det ska vara tydligt
              och lättfattligt veta att ett bolag har bättre kvalitet än ett
              annat bolag? Hur vet man det, och hur ska de informera mig om
              det? Får man säga till exempel att dessa fem bolag har bättre
              kvalitet än några andra bolag? Får man göra det, eller får man
              bara läsa den glättiga ganska dyra tryckta broschyren, eller hur
              kommer det att gå till?
            </seg>
          </u>
          <note type="speaker">
            Anf. 184 CHATRINE PÅLSSON AHLGREN (kd) replik:
          </note>
          <u>
            <seg>
              Fru talman! Vad får man välja mellan? Ja, det kommer vi att få
              se. Det är olika utförare. Det kan finnas någon med en särskild
              nisch. Jag tänker på dem som har funktionsnedsättningar. Det kanske
              är någonting som är profilerat just för dessa människor och som
              är alldeles perfekt och passar bra. Det är ett exempel.
            </seg>
          </u>
          <u>
            <seg>
              När det gäller icke-valsalternativet hjälper det inte hur många
              gånger jag säger att det är en kvalitetsmässig vård som man ska
              få om man inte vill välja. Det känns viktigt.
            </seg>
          </u>
          <u>
            <seg>
              Hur ska man veta vad som är god kvalitet? Regeringen talar om
              och arbetar med öppna jämförelser som ett sådant exempel. Det
              som är så besynnerligt och tråkigt är att den tidigare regeringen
              inte har ägnat sig åt vare sig statistik eller uppföljningar.
              Den tyckte väl inte att det var viktigt. Men den här regeringen
              har tagit tag i dessa frågor och sett till att man ska kunna få
              öppna jämförelser för att kunna kvalitetskontrollera verksamheten.
              Jag ser fram mot att det ska bli fullständigt uppbyggt.
            </seg>
          </u>
          <note type="speaker">
            Anf. 185 Statsrådet MARIA LARSSON (kd):
          </note>
          <u>
            <seg>
              Fru talman! Regeringen har hittills presenterat en rad åtgärder
              för att förbättra äldreomsorgen. Dessa åtgärder innehåller bland
              annat stora statliga stimulansbidrag till kommuner och landsting,
              stöd till byggande av särskilt boende, utveckling av kvalitetsindikatorer
              för att kunna göra kvalitetsjämförelser samt ökade satsningar
              på äldreforskning.
            </seg>
          </u>
          <u>
            <seg>
              Vi arbetar också med förslag som rör förbättringar i den statliga
              tillsynen. Vidare bedrivs ett arbete med bostadsförsörjningen
              för äldre, kompetensfrågor inom äldreomsorgen och tillförsäkrandet
              av en värdig äldreomsorg.
            </seg>
          </u>
          <u>
            <seg>
              Grunden är lagd för en långsiktigt god kvalitetsutveckling för
              ett samhälle där alla medborgare kan åldras i trygghet och där
              värdighet är målet. Utökad valfrihet och en lagstiftning som reglerar
              detta ingår som ytterligare en viktig del i detta förbättringsarbete.
            </seg>
          </u>
          <note>
            Fru talman! När regeringen tillträdde hösten 2006 hade 11 procent
            av samtliga personer med hemtjänst denna tjänst utförd i enskild
            regi. Motsvarande andel i särskilda boenden var 14 procent.
          </note>
          <u>
            <seg>
              Utvecklingen mot fler alternativa utförare hade pågått under
              en lång tid utan att den förra regeringen hade brytt sig om att
              ta fram en passande lagstiftning eller effektiva verktyg för insyn,
              uppföljning och kontroll.
            </seg>
          </u>
          <u>
            <seg>
              Alliansregeringen har nu lagt fram ett förslag om en lagstiftning
              som tydliggör villkoren för hur kommunen på ett tillfredsställande
              sätt kan lägga ut delar av verksamheten på andra utförare lagen
              om valfrihetstjänster, LOV.
            </seg>
          </u>
          <u>
            <seg>
              Lagstiftningen är tillämpbar inom stöd-, vård- och omsorgstjänster
              till brukaren, patienten. Det är en lagstiftning som skapar kvalitetskonkurrens,
              inte priskonkurrens som under den tidigare regeringen var det
              enda alternativet. Nu är det kvalitetskonkurrens mellan utförarna
              som vi har eftersträvat.
            </seg>
          </u>
          <u>
            <seg>
              Lagen bygger på lika villkor för alla, oavsett om verksamheten
              bedrivs i kommunal regi eller om den bedrivs i privat, ideell
              eller idéburen regi.
            </seg>
          </u>
          <u>
            <seg>
              Fru talman! Det viktigaste skälet för den här reformen, för den
              här nya lagstiftningen, är som sagts tidigare här i kväll att
              de äldre ges rätten att själva bestämma också när de behöver samhällets
              vård och omsorgstjänster. Med LOV får äldre möjlighet att välja
              utförare av äldreomsorg och möjlighet att välja bort när man tycker
              att vård och omsorg inte fungerar väl. Äntligen, säger jag.
            </seg>
          </u>
          <u>
            <seg>
              Jag kan försäkra vänstern om att jag har träffat en massa äldre
              människor som både kan välja och vill välja.
            </seg>
          </u>
          <u>
            <seg>
              Man ska inte behöva förlora inflytande, delaktighet eller självbestämmande
              bara för att man blir äldre. Man måste få råda över sin vardag
              också när man behöver hjälp och stöd. Att själv få bestämma vem
              som ska hjälpa till med morgonduschen och vilket äldreboende man
              vill bo i är faktiskt viktigt.
            </seg>
          </u>
          <u>
            <seg>
              Jag har träffat Britta, 84 år. Förra sommaren hade hon besök
              av 20 personer från hemtjänsten. Man fick börja om och visa gång
              på gång hur de skulle göra, visa runt och så. Det sade Britta
              till mig. Hon skulle gärna välja en hemtjänstsleverantör som skickade
              bara fyra olika personer som hon kunde lära känna personligen
              var och en. Det skapar kvalitet. Sådana företag finns det, och
              fler sådana kommer att växa fram.
            </seg>
          </u>
          <u>
            <seg>
              Kurt behövde en plats i ett äldreboende men bekymrade sig för
              hur det skulle gå för hans älskade katt. Tänk att kunna få välja
              ett äldreboende där man kan få ha med sitt husdjur eller ett där
              det varje dag finns sång och musik om man är intresserad av det!
            </seg>
          </u>
          <u>
            <seg>
              Vi är olika och har olika intressen också när vi blir gamla.
              Därför är den här nya lagstiftningen, som kan göra det enkelt
              för kommunen att låta de äldre själva välja, så viktig. Oppositionen
              säger nej till att låta Britta och Kurt själva bestämma.
            </seg>
          </u>
          <u>
            <seg>
              Det är också viktigt att öka möjligheterna för anställda i omsorgen
              att få olika arbetsgivare att välja bland och att starta eget.
              Det finns så många idéer och så mycket kunskap och kompetens ute
              i verksamheterna. Jag tror att det kan bidra till att höja statusen
              i verksamheten.
            </seg>
          </u>
          <u>
            <seg>
              För några veckor sedan träffade jag Susanne Segersten i Örebro.
              Hon driver företaget Sussi AB som erbjuder hushållstjänster. Susanne
              hade jobbat länge inom omsorgen, men längtan efter att driva egen
              verksamhet tog form. Men hon får inte bedriva hemtjänst. Susanne
              och hennes medarbetare väntar på och längtar efter förändring.
              De ser fram emot att lagen om valfrihetstjänster träder i kraft.
              Susanne hoppas att Örebro är med på tåget.
            </seg>
          </u>
          <u>
            <seg>
              Ann-Chatrine Rundqvist jobbar på ett äldreboende i Emmaboda kommun.
              Ann-Chatrine och en kompis har en dröm om att starta ett äldreboende
              på en näraliggande ort, i Lindås, för att de äldre från Lindås
              ska kunna bo kvar i sin närmiljö. När de kontaktade det socialdemokratiska
              kommunalrådet sade hon att hennes personliga inställning och Socialdemokraternas
              uppfattning är att man vill fortsätta att driva den offentliga
              verksamheten i kommunal regi.
            </seg>
          </u>
          <u>
            <seg>
              Det finns många Susanne och många Ann-Chatrine i vårt land. Regeringen
              vill bana väg för att mer vårdpersonal med sin kunskap och kompetens
              också ska kunna driva egen verksamhet. Vänsteroppositionen säger
              nej till möjligheter för Susanne och Ann-Chatrine att starta eget
              och till ökade möjligheter för ideella och idéburna aktörer eller
              för personalkooperativ att starta eget.
            </seg>
          </u>
          <u>
            <seg>
              Fru talman! En analys av oppositionens samlade svar faller ut
              så här:
            </seg>
          </u>
          <u>
            <seg>
              Fru talman! Regeringen har bedömt att kommunerna behöver stöd
              när det gäller att underlätta övergången till valfrihetssystem
              enligt LOV. Erfarenheterna från de kommuner som tidigare har infört
              någon form av valfrihetssystem visar att det är förenat med vissa
              kostnader att förbereda ett införande.
            </seg>
          </u>
          <u>
            <seg>
              Därför har vi avsatt 280 miljoner kronor som ska användas till
              detta. För närvarande är det 181 kommuner som har sökt stimulansbidrag.
              Detta stora intresse är glädjande. I 181 kommuner i Sverige kan
              det bli så att rätten att själv få bestämma ökar för den som vill
              ha vård och omsorg. I 181 kommuner i Sverige kan det bli så att
              möjligheterna att driva egen verksamhet ökar för vårdens medarbetare.
            </seg>
          </u>
          <u>
            <seg>
              Jag noterar att ca 25 procent av de kommuner som ansökt om medel
              är styrda av en vänstermajoritet. Fagersta med Vänsterpartiet
              som ledande parti är en av de kommuner som har ansökt.
            </seg>
          </u>
          <u>
            <seg>
              I landets kommuner har oppositionens partikamrater uppenbarligen
              gjort en helt annan bedömning av vad som gagnar de äldre. Man
              kan förmoda att de befinner sig lite närmare äldreomsorgens verklighet.
            </seg>
          </u>
          <u>
            <seg>
              Fru talman! Det valfrihetssystem enligt LOV som snart kommer
              att växa fram i många kommuner kombinerar valfrihet för den äldre
              med kontroll över kvaliteten, insyn för kommunerna och statlig
              tillsyn.
            </seg>
          </u>
          <u>
            <seg>
              Valfriheten samt mångfalden av aktörer fordrar låt mig tydligt
              säga detta om den ska ha värme i sig, en stark etisk medvetenhet.
              Fria marknadskrafter skapar inte automatiskt ett samhälle där
              värdighet och omtanke existerar. Lagen om valfrihetssystem innehåller
              därför bestämmelser om en tydlig kontroll och tillsyn över alla
              utförare.
            </seg>
          </u>
          <u>
            <seg>
              Regeringen har dessutom vidtagit flera åtgärder för att säkra,
              utveckla och kontrollera kvaliteten i omsorgen, ett arbete som
              var försummat av den tidigare regeringen.
            </seg>
          </u>
          <u>
            <seg>
              För det första genomför vi en tillsynsreform. Regeringen avser
              att slå samman tillsyn av socialtjänst med tillsyn av hälso- och
              sjukvård. Då blir tillsynen mer effektiv och mer enhetlig över
              hela landet. Samtidigt höjer vi ambitionsnivån genom att satsa
              ytterligare medel från och med 2009.
            </seg>
          </u>
          <u>
            <seg>
              För det andra har vi påbörjat ett omfattande arbete med att ta
              fram öppna jämförelser. 140 000 brukarenkäter skickas ut i höst.
              Äntligen frågar vi de äldre själva vad de tycker om kvaliteten.
              Det är försummat av den tidigare regeringen. Alla kommuner jämförs,
              men också på äldreboenden på enhetsnivå jämförs man kvalitetsmässigt
              på samma sätt.
            </seg>
          </u>
          <u>
            <seg>
              För det tredje har regeringen tillsatt utredningen Yrkeskrav
              i äldreomsorgen. De kommande förslagen syftar bland annat till
              att ställa tydligare krav på kompetens hos personalen, oavsett
              om det är i privat eller offentlig regi.
            </seg>
          </u>
          <u>
            <seg>
              Min självklara utgångspunkt är denna: Oberoende av om äldreomsorgen
              ges i privat eller enskild regi eller i kommunal regi ska den
              enskilde brukaren och dennes anhöriga alltid kunna känna fullt
              förtroende för att verksamheten är av god kvalitet och att den
              bedrivs i enlighet med gällande lagar, förordningar och föreskrifter.
              Man ska kunna känna sig trygg med att bli gammal i vårt land,
              och man ska självklart få bestämma själv över sin vardag också
              när man behöver vård och omsorg.
            </seg>
          </u>
          <note>
            I detta anförande instämde Chatrine Pålsson Ahlgren (kd), Kenneth
            Johansson (c) och Tobias Krantz (fp).
          </note>
          <note type="speaker">
            Anf. 186 CATHARINA BRÅKENHIELM (s) replik:
          </note>
          <u>
            <seg>
              Fru talman! Jag vill förtydliga lite för Maria Larsson. Vi socialdemokrater,
              eller vi på vänstersidan som du kallar oss, säger inte nej till
              att man får välja. Vi tycker bara att just detta förslag är särskilt
              uruselt och orättvist. Därför säger vi nej till just det förslaget
              som det ser ut i dag.
            </seg>
          </u>
          <u>
            <seg>
              Man kan raljera lite grann över att ni tycker att det inte ska
              vara några politiska beslut utan varje individ ska bestämma själv.
              Det är faktiskt så att vi har ett demokratiskt system där det
              politiska systemet ser till att resurserna fördelas så att det
              blir ganska jämnt, så att inte bara de starkaste roffar åt sig.
              Det är just därför vi står här i dag exempelvis. Vi hade inte
              behövts om politikerna hade varit så ringaktade som Maria Larsson
              lade fram det här.
            </seg>
          </u>
          <u>
            <seg>
              Jag har några frågor. Flera av Socialstyrelsens föreskrifter
              gäller ju inte för de privata utförarna. Är det något som Maria
              Larsson tycker är viktigt och som ska prioriteras så att det blir
              lika? Hur ska i så fall kontrollen och insynen gå till?
            </seg>
          </u>
          <u>
            <seg>
              Det finns en sammanfattning av Riksrevisionens rapport. Man skriver
              att regeringen inte fullt ut tar sitt ansvar för kvalitetsstyrningen
              på den privata sidan.
            </seg>
          </u>
          <u>
            <seg>
              Vad tänker ni göra åt frågan att personal inte vågar eller får
              anmäla missförhållanden inom verksamheterna eftersom de då riskerar
              att sägas upp? Vi vet att många inte gör detta, och de som ändå
              har gjort det har råkat ut för repressalier.
            </seg>
          </u>
          <u>
            <seg>
              Det är några frågor som jag skulle vilja ha svar på av ministern.
            </seg>
          </u>
          <note type="speaker">
            Anf. 187 Statsrådet MARIA LARSSON (kd) replik:
          </note>
          <u>
            <seg>
              Fru talman! Det är många frågor att svara på på kort tid. Låt
              mig börja med att ni egentligen vill att äldre ska få välja. Det
              som det har talats om här i dag har handlat om innehållet i exempelvis
              hemtjänsten, att man ska kunna få välja vad man vill använda tiden
              till. Men snälla nån, den möjligheten finns ju redan i dag. Många
              kommuner beslutar om att göra precis så. Det är ju ingen nyhet.
              Det vi erbjuder genom den här lagstiftningen ger ett mervärde.
            </seg>
          </u>
          <u>
            <seg>
              Jag skulle vilja ställa frågan tillbaka till Catharina Bråkenhielm:
              Vänsterpartiet säger att merparten av äldreomsorgen ska utföras
              i offentlig regi det står uttryckligen i deras motion instämmer
              Catharina Bråkenhielm i det påståendet? Det vore väldigt intressant
              att få det belyst. Stöder Socialdemokraterna uttalandet att verksamheten
              i huvudsak ska bedrivas i offentlig regi? Det tror jag är viktigt
              för väljarna att få veta.
            </seg>
          </u>
          <u>
            <seg>
              Det är inte alltid de starkaste som vi företräder. Jag skulle
              vilja säga att med den här reformen företräder vi dem som är svaga,
              som har svårt att göra sin röst hörd. Äntligen ger vi dem lite
              makt. Och vi flyttar makten från politikerna.
            </seg>
          </u>
          <u>
            <seg>
              Det är ju det som Socialdemokraterna har så svårt för. Ni vill
              alltid behålla makten på den politiska nivån. Ni vågar inte släppa
              den ifrån er. Nu gömmer ni er bakom ganska många svepskäl, tycker
              jag, som känns mer eller mindre krystade för att ni egentligen
              inte vill. Det är precis som det besked som kvinnan i Emmaboda
              kommun fick av det socialdemokratiska kommunalrådet i Emmaboda
              kommun.
            </seg>
          </u>
          <u>
            <seg>
              Min ambition är att vi ska ha lika villkor så långt det bara
              går att styra och på de områden där vi ska styra. Socialstyrelsens
              föreskrifter kompletteras hela tiden. Det är naturligtvis den
              inriktning som vi också ger föreskriftsarbetet. En förändring
              som har skett handlar om lex Sarah, där Socialstyrelsen har utfärdat
              nya bindande föreskrifter.
            </seg>
          </u>
          <u>
            <seg>
              Jag får återkomma.
            </seg>
          </u>
          <note type="speaker">
            Anf. 188 CATHARINA BRÅKENHIELM (s) replik:
          </note>
          <u>
            <seg>
              Fru talman! Man kan säga att vi tycker att innehållet är viktigare
              än organisationen och formen. Självklart kan man välja lite grann
              i dag. Men i den nya lagen är det faktiskt privat eller offentligt
              som är det stora. Det är det som man vurmar för med den här valfrihetsreformen.
            </seg>
          </u>
          <u>
            <seg>
              Jag tycker att det alltid ska finnas ett kommunalt alternativ.
              Det är tryggheten och basen i vårt Välfärds-Sverige. Det är det
              som alltid får stå kvar och ta stöten, oavsett vilken sektor det
              handlar om. Faller det andra omkull ska den kommunala sektorn
              alltid finnas kvar. Det är också där huvudansvaret finns för medborgarna.
              Det är absolut ett oerhört viktigt krav.
            </seg>
          </u>
          <u>
            <seg>
              När det gäller meddelarskydd, kollektivavtal och tilläggstjänster
              säger Maria Larsson att så långt det är möjligt ska det vara samma
              spelregler. Men i det förslag som läggs fram i dag är det oerhört
              ojämlikt. Det är inte konkurrensneutralt. Det är oerhört orättvisa
              grunder med tilläggstjänster och det jag har räknat upp. Så långt
              det är möjligt de här punkterna är inte möjliga att göra rättvisa.
              Det är inte samma spelplan man går in på. Kanske det går ut på
              att man ska knäcka den kommunala verksamheten. Den ska bara finnas
              där om de andra eventuellt inte finns kvar.
            </seg>
          </u>
          <note type="speaker">
            Anf. 189 Statsrådet MARIA LARSSON (kd) replik:
          </note>
          <u>
            <seg>
              Fru talman! Jag noterar att Socialdemokraterna inte ger ett svar
              på om de tycker att merparten ska finnas i offentlig regi. Det
              var det som frågan gällde. Det var ett mycket svepande svar. Jag
              anar att det finns en diskrepans här mellan Vänsterpartiet och
              Socialdemokraterna. Jag hoppas verkligen det, men jag är inte
              riktigt säker efter det svaret.
            </seg>
          </u>
          <u>
            <seg>
              Min målsättning är att skapa lika villkor, att granska på lika
              villkor, att ha tillsyn på lika villkor. Det är hela idén med
              den här lagstiftningen. Äntligen, skulle jag vilja säga, därför
              att tidigare har ofta små, lokala, privata, ideella, idéburna
              och personalkooperativa verksamheter varit förfördelade. Nu kan
              det bli lika villkor.
            </seg>
          </u>
          <u>
            <seg>
              Jag håller inte alls med om att det blir olika villkor. Tvärtom
              skapar vi jämbördiga villkor. Det kommer vi att fortsätta med
              också när det gäller tillsynen, när det gäller granskningen och
              när det gäller kvalitetskriterierna. Det är hela grejen.
            </seg>
          </u>
          <u>
            <seg>
              När det gäller föreskrifterna har förbättringar gjorts i lex
              Sarah-lagstiftningen. Vi avser också att tydliggöra ytterligare
              att anonyma anmälningar kan göras enligt lex Sarah också från
              enskilda verksamheter. Jag tror också att lex Sarah behöver tittas
              över ytterligare.
            </seg>
          </u>
          <u>
            <seg>
              Meddelarfriheten har utretts tidigare under den socialdemokratiska
              regeringen. Vi har diskuterat det ända sedan 1980-talet. Den utredning
              som den socialdemokratiska regeringen fick i sin hand fick massiv
              kritik från remissinstanserna. Därför valde den socialdemokratiska
              regeringen att inte gå vidare med något förslag.
            </seg>
          </u>
          <u>
            <seg>
              Låt mig säga att det som gäller i dag inte hindrar en huvudman
              från att avtala med den privata arbetsgivaren om skydd mot efterforskning
              och repressalier. Vi har gett SKL i uppdrag att informera kommunerna
              och att vara rådgivare åt kommunerna. SKL kommer att i sin information
              till kommunerna ta upp möjligheten för kommunerna att avtala med
              den enskilda utföraren om just de här sakerna. Jag tycker att
              det är viktigt. Jag hoppas att så ska ske i alla kommuner. Jag
              eftersträvar verkligen lika villkor.
            </seg>
          </u>
          <note type="speaker">
            Anf. 190 EVA OLOFSSON (v) replik:
          </note>
          <u>
            <seg>
              Fru talman! Riksrevisionen har sagt att lagstiftningen inte jämställer
              privatas och offentligas yttrandefrihet och meddelarfrihet. Även
              om man går ut med information och får det inskrivet ser inte lagstiftningen
              ut så.
            </seg>
          </u>
          <u>
            <seg>
              Jag tänkte ta upp en annan sak som jag tycker är viktig. Ministern
              har talat om insyn, tillsyn och kontroll. Samtidigt har man lagt
              fram ett lagförslag som gör att man kan ha långa löpande perioder
              som går över mandatperioder. I sjukvården har man pratat om femåtta
              år. Det finns ingen gräns för hur lång tid man får skriva avtal
              för när det gäller äldreomsorgen och funktionshinderområdet. Det
              betyder att om man till exempel har skrivit ett dåligt avtal och
              inte har tagit med allt som man ska ta med kan man helt plötsligt
              inte ändra det. Man kan alltså bli bunden av avtal fast man upptäcker
              att man skulle ha krävt något annat.
            </seg>
          </u>
          <u>
            <seg>
              Kommunal har varit ute och tittat i kommunerna Nacka och Täby,
              som har varit föregångare för kundvalsmodellerna. Årsredovisning,
              som är bra att ha om man ska kolla om allt går rätt till, fanns
              i 26 av 58 företag i Nacka och i 9 av 19 i Täby. Höga externa
              kostnader, som tyder på att man kanske plockar ut pengar eller
              gör något som inte är riktigt rätt, fanns i 6 av 26 företag i
              Nacka och i 3 av 9 i Täby. Låg pensionsinbetalning fanns i 13
              av 26 av Nackas privata hemtjänstföretag och i 3 av 9 i Täby.
              Låga sociala kostnader fanns i 3 av 26 företag i Nacka och i 3
              av 9 i Täby. I 37 av 58 företag i Nacka fanns det inga kollektivavtal,
              och det var samma sak i 9 av 10 i Täby. Dubbelnamn, det vill säga
              att man har ett annat namn än vad man var registrerad som i bolagsverket
              i kommunen vilket innebär att man är svårare att kolla upp, fanns
              i 3 av 58 företag i Nacka och i 3 av 19 i Täby. Röd flagg från
              Safetrade, det vill säga att man inte har betalat in moms och
              arbetsgivaravgift, att man inte har F-skattsedel eller att man
              har obetalda skulder, fanns i 12 av 58 företag i Nacka och 4 av
              19 i Täby. Räcker LOV, frågar jag?
            </seg>
          </u>
          <note type="speaker">
            Anf. 191 Statsrådet MARIA LARSSON (kd) replik:
          </note>
          <u>
            <seg>
              Fru talman! Jag skulle också vilja ställa en fråga till Eva Olofsson.
              Uppfattar Eva Olofsson att Socialdemokraterna och Vänsterpartiet
              har exakt samma ambitioner när det gäller utvecklingen av den
              kommunala äldreomsorgen, det vill säga att den ska utföras huvudsakligen
              i kommunal regi? Är det Eva Olofssons uppfattning att också Socialdemokraterna
              tycker det? Jag tycker att det är viktigt att få höra Eva Olofssons
              svar på detta.
            </seg>
          </u>
          <u>
            <seg>
              Eva Olofsson talar om långa perioder. Frågan visar att Eva Olofsson
              inte har förstått lagstiftningen. Här handlar det om att kommunen
              upprättar kriterier där avtalstiden inte är begränsad. Uppfyller
              man de kriterierna kan man också vara leverantör i kommunen, men
              det förutsätter ju att det finns de som väljer en och som tycker
              att man erbjuder en bra verksamhet. Om man inte erbjuder en bra
              verksamhet kommer man inte att få någon att leverera till. Det
              är det som är så fantastiskt med det här. Det skapar en lyhördhet,
              Eva Olofsson, mot den som nyttjar vården och omsorgen. Därför
              kommer den som kan erbjuda den bästa kvaliteten, som har en lyhörd
              organisation och som kan leverera bra välfärdstjänster att få
              mer att göra.
            </seg>
          </u>
          <u>
            <seg>
              Det finns inget som hindrar att man skriver in kriterier som
              årsredovisningar och allt det andra. Den möjligheten finns. Vägledning
              kommer som sagt att ges via SKL, som kommer att stå till tjänst
              med råd och stöd.
            </seg>
          </u>
          <u>
            <seg>
              Varje fråga som Eva Olofsson har ställt i debatten uttrycker
              en sådan misstro mot systemet. Faktum är att både i Nacka och
              i Täby vill man inte gå tillbaka till något annat system. De är
              nöjda. Personalen är mer nöjd än tidigare och de äldre är mer
              nöjda än tidigare. Betyder inte de resultaten någonting för Eva
              Olofsson?
            </seg>
          </u>
          <note type="speaker">
            Anf. 192 EVA OLOFSSON (v) replik:
          </note>
          <u>
            <seg>
              Fru talman! Var Socialdemokraterna står får de svara för själva.
              Men jag hörde tydligt Catharina Bråkenhielm säga att innehållet
              är det viktigaste och att det ska finnas ett kommunalt alternativ.
              Vi har tydligt sagt att vi huvudsakligen vill ha kommunalt utförande.
              Vi tycker inte om marknadsanpassning och vinstintressen i äldreomsorgen.
              Men vi kan också tänka oss att ideella kooperativ och andra kan
              bidra till utveckling av verksamheten; det står tydligt i vår
              motion.
            </seg>
          </u>
          <u>
            <seg>
              Jag fick inget svar av ministern. Jag har förklarat så många
              gånger tidigare i debatten att vi vill flytta makten till den
              äldre när det gäller att påverka innehållet ihop med dem som jobbar,
              vårdbiträdet och undersköterskan.
            </seg>
          </u>
          <u>
            <seg>
              Men jag fick inget svar. Varför ser det då ut så här i Täby och
              Nacka? Där har ju den borgerliga majoriteten kunnat ställa krav
              och byggt upp system för att kolla verksamheten. De har hållit
              på i flera år. Varför finns det inte kollektivavtal? Varför får
              Kommunal fram att det kan finnas oegentligheter?
            </seg>
          </u>
          <u>
            <seg>
              Alla känner väl till förskoleföretaget som har plockat ut miljontals
              kronor och vars chef har blivit dömd till fem års fängelse. Samma
              personer hade ett vård- och omsorgsföretag som finns i stora delar
              av Stockholm. Företaget har nu bytt ägare. Man har nu satt konsulter
              på att titta på företaget. Vad är det egentligen de håller på
              med? Man har hittat väldigt mycket fel. De har skickat felaktiga
              fakturor. De har inte betalat in försäkringar. De har inte gjort
              avvikelserapporter. De har haft anhöriganställningar på fel sätt.
              Mängder av fel har begåtts.
            </seg>
          </u>
          <u>
            <seg>
              Man säger att man egentligen vill bryta det här, men man kan
              inte göra det utifrån det avtal man har trots att vi kan räkna
              upp hur många fel som helst som pekar på att detta inte fungerar
              och att det kan finnas oegentligheter. Nu har man fått anmäla
              detta till Ekobrottsmyndigheten och Skatteverket. Ska det vara
              så? Ska vi inte kunna ha bättre lagstiftning som gör att man kan
              bryta avtal när det går så här snett?
            </seg>
          </u>
          <note type="speaker">
            Anf. 193 Statsrådet MARIA LARSSON (kd) replik:
          </note>
          <u>
            <seg>
              Fru talman! Det är precis det som LOV erbjuder; att skriva in
              kriterier som man tycker är viktiga för att verksamheten ska ha
              en god kvalitet. Precis det är tanken. Man kan till och med göra
              om kriterierna om man ser att man har missat något och fastställa
              dem återigen. Då blir det en ny omgång när det gäller vilka som
              kan vara med och erbjuda tjänster utifrån de nya kriterierna.
              Den möjligheten kommer att finnas, vilket man kan säga är en tidsbegränsning
              i sig.
            </seg>
          </u>
          <u>
            <seg>
              Men jag tror att det är oerhört viktigt och centralt för att
              människor ska våga starta och erbjuda verksamhet att de inte är
              begränsade av ett fåårsavtal, för vem vågar starta då? Man ska
              veta att om man gör ett bra jobb och om de äldre väljer ens tjänster
              ska man också ha långsiktiga möjligheter att utvecklas i kommunen.
            </seg>
          </u>
          <u>
            <seg>
              Jag är oerhört angelägen om att det finns kontroll. Det kommer
              att finnas såväl lycksökare som dålig verksamhet både inom den
              kommunala sektorn och inom den privata. De kommer att finnas inom
              den ideella idéburna och den kooperativa, vilka vi alla hoppas
              få se mer av. Det är därför vi har satt upp så tydliga kontrollsystem
              med kvalitetsjämförelse och tillsyn. De måste vara väl fungerande
              för att säkra det hela. Mångfalden i sig kan annars innebära att
              fler försöker skapa sig en verksamhet som inte är kvalitetsmässigt
              hållbar. Jag har varit väldigt noggrann med att säkra både kvalitetsjämförelser
              och kontroll.
            </seg>
          </u>
          <u>
            <seg>
              Eva Olofsson säger: Vi vill visst flytta makten till de äldre.
              Nej, det vill ni inte! Det har varit tydligt under debatten. Ni
              vill inte släppa ifrån er makt till de äldre. Ni tror inte att
              de äldre kan bestämma vad som är bäst för dem själva. Det visar
              debatten så tydligt. Ni vill inte heller släppa ifrån er makt
              till personal som bara längtar efter att få utveckla egen verksamhet,
              att få starta eget och att få alternativa arbetsgivare att välja
              på.
            </seg>
          </u>
          <u>
            <seg>
              Den här debatten har varit belysande. Här går en skiljelinje
              i svensk politik och i svensk äldreomsorg. För min del är jag
              så glad över att det finns så många förståndiga kommunpolitiker,
              uppenbarligen också i Eva Olofssons eget parti, som ändå vågar
              gå emot det partierna gör på den nationella nivån.
            </seg>
          </u>
          <note>
            Överläggningen var härmed avslutad.
          </note>
          <note>
            16 § Ytterligare åtgärder för att genomföra EG-direktiv om mänskliga
            vävnader och celler m.m.
          </note>
          <note>
            Föredrogs
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            17 § Rådets beslut om inrättande av Europol
          </note>
          <note>
            Föredrogs
          </note>
          <note type="speaker">
            Anf. 194 LENA OLSSON (v):
          </note>
          <u>
            <seg>
              Fru talman! Vi ska nu debattera förslaget om ett godkännande
              av rådets beslut om inrättande av den europeiska polisbyrån Europol.
              Jag vill börja, fru talman, med att yrka bifall till reservationen
              som Vänsterpartiet och Miljöpartiet har tillsammans om avslag
              på förslaget. Jag ska också gå in och förklara varför vi yrkar
              avslag.
            </seg>
          </u>
          <u>
            <seg>
              Det sker ett polisiärt samarbete inom EU. Det har Vänsterpartiet
              aldrig haft någonting emot. Vi tycker att det har varit bra. Internationellt
              samarbete är helt nödvändigt när det handlar om en viss typ av
              brottslighet. Jag kan exempelvis nämna människohandel och barnpornografibrott
              etcetera.
            </seg>
          </u>
          <u>
            <seg>
              Vi vill framföra att det finns mycket som är positivt i det arbete
              som Europol har utfört. Men Europol, som till en början var en
              mellanstatlig institution, har utvecklats alltmer i överstatlig
              riktning. Det är vi väldigt kritiska emot.
            </seg>
          </u>
          <u>
            <seg>
              Europol har hittills reglerats genom en konvention, en överenskommelse
              mellan medlemsstater, som kräver enhällighet för att förändras.
              I och med att man nu i stället vill reglera Europol genom ett
              rådsbeslut hoppas man uppnå en förenkling av proceduren om man
              vill göra justeringar i regelverket. Som så ofta på EU-området
              handlar förenklingar om att lättare kunna köra över enskilda länder
              som har kritiska synpunkter.
            </seg>
          </u>
          <u>
            <seg>
              Fru talman! Detta åstadkommer man nu i ett andra steg om Lissabonfördraget
              antas eftersom man då går över till beslut med kvalificerad majoritet
              i ministerrådet. Samtidigt ingår i det så kallade ordinarie beslutsfattandet,
              som de rättsliga frågorna då kommer att omfattas av, att EU-parlamentet
              blir medbeslutande. Detta innebär att det aktuella beslutet att
              göra om regleringen av Europol från konvention till rådsbeslut
              bereder väg för ett stort överstatligt steg på det polisiära området.
              Det skapar i sig ett växande avstånd mellan folket och myndighetsutövarna
              som enligt Vänsterpartiets mening varken är önskvärt eller acceptabelt.
            </seg>
          </u>
          <note>
            Utvidgningen av Europols mandat och arbetsuppgifter, de vidgade
            möjligheterna att registrera och sprida personuppgifter samt de
            utvidgade möjligheterna för Europol att samarbeta med tredjeländer
            och organisationer innebär också ett steg mot överstatlighet.
          </note>
          <u>
            <seg>
              Ett framtida samarbete mellan Europol och Frontex utgör enligt
              oss dessutom ytterligare en byggsten i Fästning Europa.
            </seg>
          </u>
          <u>
            <seg>
              Fru talman! Vi i Vänsterpartiet förordar ett mellanstatligt samarbete
              och inte de steg som i detta fall och i andra beslut leder till
              mer överstatlighet och mindre demokrati.
            </seg>
          </u>
          <note type="speaker">
            Anf. 195 HELENA BARGHOLTZ (fp):
          </note>
          <u>
            <seg>
              Fru talman! Den europeiska polisbyrån, som vi kallar Europol,
              utgör en del av ett viktigt polisiärt samarbete i EU och kan tas
              i anspråk när det är nödvändigt med ett gemensamt handlande för
              medlemsstaterna därför att det förekommer en brottslig organisation
              eller struktur som påverkar två eller flera medlemsstater. Europols
              uppdrag är att medverka till ett effektivt samarbete mellan medlemsstaternas
              brottsbekämpande myndigheter och att stödja medlemmarnas kamp
              mot allvarlig organiserad brottslighet som rör mer än ett land.
            </seg>
          </u>
          <u>
            <seg>
              Europol strävar efter att förbättra effektiviteten hos berörda
              myndigheter i medlemsstaterna och deras samarbete för att förebygga
              och motverka viss definierad brottslighet. Det handlar om grova
              narkotikabrott eller gränsöverskridande avskyvärd handel med kvinnor
              och barn som utnyttjas sexuellt.
            </seg>
          </u>
          <u>
            <seg>
              Verksamheten grundas på Europakonventionen, som Sverige tillträdde
              1997. Den nuvarande konventionsformen innebär långdragna och omständliga
              processer varje gång det uppstår behov av att förändra och utveckla
              Europols verksamhet och arbetsformer. Organisationen är svår att
              förändra eftersom en konvention måste ratificeras av alla medlemsländer.
              De senaste beslutade ändringarna har tagit mer än fem år att genomföra,
              men brottsligheten förändras snabbt. Europol måste hänga med i
              utvecklingen. Det är därför nödvändigt att EU:s brottsbekämpande
              organ och de nationella rättsliga myndigheterna i medlemsländerna
              utökar sitt samarbete över gränserna, för annars kan vi aldrig
              bekämpa den här typen av brottslighet.
            </seg>
          </u>
          <u>
            <seg>
              Medvetenheten om Europol och dess verksamhet är i dag låg hos
              medborgarna och många nationella rättsliga organ också i Sverige.
              Därför är det av stor betydelse att den nationella enhet som kallas
              Europol National Unit inrättas i varje land i en tydligt utvecklad
              form och att den fungerar väl. I Sverige är det Rikspolisstyrelsen
              som är den här nationella enheten. Det är också väldigt viktigt
              att sådana här enheter upprättas i de nya medlemsländerna. De
              nya medlemsstaterna medför också möjligheter att samarbeta bättre
              med länder som utgör ursprungsländer för brottslighet som till
              exempel människohandel.
            </seg>
          </u>
          <u>
            <seg>
              Även EU:s åklagarkammare, Eurojust, måste stärkas i kampen mot
              den organiserade brottsligheten och människohandel.
            </seg>
          </u>
          <u>
            <seg>
              Att bekämpa människohandel är ett av Europols huvudområden liksom
              migrationsfrågor, barnpornografi och handel med organ. Europol
              erbjuder medlemsstaternas rättsliga myndigheter operativt samarbete
              via de nationella sambandsmännen. De är stationerade vid Europols
              högkvarter i Haag och arbetar med att tillföra information till
              medlemsstaternas operativa arbete.
            </seg>
          </u>
          <u>
            <seg>
              Europol samarbetar även med den internationella polisorganisationen
              Interpol och med Eurojust. Samarbetet med de här organen är mycket
              viktigt för att effektivt bekämpa den grova brottsligheten. Arbetet
              med att bekämpa människohandel måste stärkas och förbättras mellan
              medlemsstaternas rättsliga myndigheter genom samarbete både på
              nationell nivå och på internationell nivå. Det finns ständiga
              behov av att vidareutbilda rättsväsendets personal både på nationell
              och på internationell nivå. Stöd och utbildningsinsatser måste
              riktas mot de nya medlemsländerna, och arbetet ska fortsätta att
              utvecklas i de gamla länderna.
            </seg>
          </u>
          <u>
            <seg>
              Ett viktigt stöd är de analysregister över särskilda brott som
              nu skapas inom Europol. Analysregistren är strategiska rapporter
              där all tillgänglig information, också personuppgifter, om en
              specifik kriminell företeelse finns samlad. Det finns till exempel
              analysregister om bankomatbedrägerier, terroristorganisationer
              och narkotika. Analysregister kan initieras av ett medlemsland
              som behöver information om en särskild typ av brottslighet. Sverige
              har exempelvis tagit initiativ till ett analysregister om barnpornografi
              på Internet. Det är jättebra att Sverige har gjort det.
            </seg>
          </u>
          <u>
            <seg>
              Fru talman! I betänkandet finns det en reservation från v och
              mp som Lena Olsson har tagit upp. Den innebär ett avslag på propositionen.
              Den ligger helt i linje med deras negativa inställning till EU.
              Som skäl att avslå propositionen anför de, som vi hörde av Lena
              Olsson, överstatligheten i Europols verksamhet och de brister
              som de menar finns i det dataskyddsrambeslut som vi diskuterade
              här i kammaren förra veckan. Den kritik som då framfördes mot
              dataskyddsrambeslutet var så försiktig att jag ifrågasatte om
              den var tillräcklig för att avslå den propositionen. Det är väldigt
              synd att de vill avslå den här viktiga propositionen om Europol.
            </seg>
          </u>
          <u>
            <seg>
              Fru talman! Europol behöver få ännu skarpare verktyg än i dag
              för att riktigt rå på den grova brottsligheten i Europa. Med detta,
              fru talman, yrkar jag bifall till utskottets förslag att riksdagen
              ska godkänna utkastet till rådsbeslut om Europol.
            </seg>
          </u>
          <note type="speaker">
            Anf. 196 HENRIK VON SYDOW (m):
          </note>
          <u>
            <seg>
              Fru talman! Alliansregeringen driver en målmedveten reformagenda
              i syfte att minska brottsligheten och öka tryggheten i Sverige.
              Det här är en mycket viktig uppgift för allianspartierna och alliansregeringen.
              Vi är på väg att öka antalet poliser här i Sverige från 17 000
              till 20 000 poliser. Vi är mitt uppe i ett reformarbete som syftar
              till att skärpa straffen för grova våldsbrott. Vi ser också satsningar
              på bättre kunskaper i skolan, satsningar på att bekämpa och bryta
              utanförskap och hopplöshet och därmed dra undan mycket av det
              som är kriminalitetens orsaker och rötter. Allt detta syftar till
              att minska brottsligheten och öka tryggheten.
            </seg>
          </u>
          <u>
            <seg>
              För Moderaterna och, som vi ser av den här propositionen, för
              alliansregeringen är det viktigt att använda EU-samarbetet i samma
              syfte. Färre brott ska begås, fler brott ska klaras upp och tryggheten
              ska öka. Det här är förstås en given utgångspunkt, att vi ska
              använda också vårt inflytande i Europasamarbetet för detta. Vi
              behöver ett starkt Europa för Sveriges bästa, för när brottsligheten
              minskar i Europa ökar tryggheten också i Sverige.
            </seg>
          </u>
          <u>
            <seg>
              Vi vet alla i utskottet vet att en stor del av brottsligheten
              i dag är gränsöverskridande. Brottsligheten precis som miljöproblemen
              känner inga eller i varje fall allt färre gränser. Brottsligheten
              drar ibland tvärtom fördelar av att jobba över gränser och i olika
              stater.
            </seg>
          </u>
          <u>
            <seg>
              Vi vet också vilken brottslighet det är vi talar om. Det är människohandel,
              narkotikasmuggling och illegal vapensmuggling människor som tjänar
              pengar på andra människors olycka och nöd. Det är ofta samma brottsliga
              nätverk som ägnar sig åt de här kriminella verksamheterna. Det
              är samma ligor, men man byter lasten. Det handlar om människor,
              narkotika eller illegala vapen beroende på vad som för stunden
              är mest lönsamt och mest lukrativt.
            </seg>
          </u>
          <u>
            <seg>
              Det här är en gränsöverskridande, kriminell verksamhet som måste
              stoppas, och vi måste se till att ha rätt verktyg och vassa redskap
              för detta. Vi måste ha vassa redskap för att bekämpa den grova
              och gränsöverskridande brottsligheten. Vi får inte acceptera den
              kriminaliteten, oavsett var i Europa den visar sitt ansikte. Vi
              ska ställa upp för varandra i det här viktiga arbetet.
            </seg>
          </u>
          <u>
            <seg>
              Fru talman! Även om det i dag finns ett rimligt fungerande samarbete
              med Europol som vi öppnar för att poliser mycket lättare kan samarbeta
              och dela information med varandra måste detta samarbete förbättras
              och förstärkas. Vi måste alltid vara vaksamma och förhindra och
              motverka byråkrati och trögrörliga organisationer i Europasamarbetet
              likaväl som på hemmaplan. Europol, polissamarbetet, får bli varken
              bli tungrott eller trögt. Europol måste på samma sätt som våra
              nationella myndigheter kunna möta en förändrad omvärld, en förändrad
              brottslighet och nya, gränsöverskridande kriminella nätverk.
            </seg>
          </u>
          <u>
            <seg>
              Därför är det bra att den rättsliga grunden för Europol nu ändras
              så att Europol framöver styrs med rådsbeslut i stället för över
              konventionen. Konventionsformen det här vet vi för med sig långa
              och omständliga processer varje gång ett behov uppkommer av förändringar
              av såväl verksamheten som arbetsformerna och organisationen kring
              Europol. Det här bidrar till att Europol och medlemsländerna i
              EU står bättre rustade att möta förändringar i omvärlden som ställer
              krav på vår förmåga och kapacitet att bekämpa den allvarliga och
              gränsöverskridande brottsligheten.
            </seg>
          </u>
          <u>
            <seg>
              Därför är det bra att mandatet justeras och vidgas för Europol.
              Det måste inte längre vara organiserad utan i stället just gränsöverskridande
              och allvarlig brottslighet. Det sätter ett betydligt mer effektivt
              fokus för organisationen på områden där behovet av samarbete är
              som allra störst. Jag nämnde kampen mot människohandel, narkotikahandel
              och handel med illegala vapen, och det handlar även om barnpornografibrott.
            </seg>
          </u>
          <u>
            <seg>
              Det är bra att Europol får rimligare och öppnare förutsättningar
              att arbeta med det som är grunden för den verkliga kärnan i Europol,
              informationssystem och analysregister, i syfte att kunna bistå
              den nationella polisen och nationella brottsbekämpande myndigheter
              med relevanta uppgifter om den gränsöverskridande brottsligheten.
              Det är också mycket bra att vi lyfter fram dataskyddet som nu
              stärker skyddet för den enskildes integritet. Det är bra och välkommet
              att det inrättas ett oberoende uppgiftsskyddsombud att granska
              Europol. Allt detta är klara förbättringar jämfört med dagens
              Europolkonvention.
            </seg>
          </u>
          <u>
            <seg>
              Det sista är viktigt, för när den enskildes integritet ställs
              mot effektiv brottsbekämpning är det centralt att hänsyn alltid
              tas till människors privatliv. Möjlighet att möta hot får aldrig
              på ett slentrianmässigt sätt vinna terräng på bekostnad av den
              enskildes integritet. Därför är det bra att dataskyddsregler stärks
              och utsträcks. Det framhålls också i detta sammanhang. Det är
              bra med ett oberoende uppgiftsskyddsombud som granskar Europol.
            </seg>
          </u>
          <u>
            <seg>
              Fru talman! Det är till sist just på det här fältet viktigt för
              oss att vi har ett starkt inflytande i Europa och ett starkt svenskt
              engagemang. Den svenska rösten ska erhålla respekt och vinna inflytande.
              Vi ska använda vårt inflytande i Europa för att göra Sverige bättre
              och tryggare.
            </seg>
          </u>
          <u>
            <seg>
              Det är viktigt, fru talman, att vi har en samlad regering med
              en gemensam uppfattning som inte är splittrad i synen på vad EU
              ska användas till och som ser möjligheter att verka för Sveriges
              bästa och mot brottsligheten, för när brottsligheten minskar i
              Europa ökar också tryggheten i Sverige.
            </seg>
          </u>
          <u>
            <seg>
              Jag yrkar bifall till propositionen.
            </seg>
          </u>
          <note>
            I anförandet instämde Inge Garstedt, Krister Hammarbergh och
            Anders Hansson (alla m).
          </note>
          <note type="speaker">
            Anf. 197 LENA OLSSON (v) replik:
          </note>
          <u>
            <seg>
              Fru talman! Henrik von Sydow säger att det samarbete som har
              funnits när det gäller Europol har varit ett rimligt fungerande
              samarbete. Jag tog upp i mitt anförande, och Helena beklagade
              det, att vi avstyrker propositionen. Det gör vi framför allt därför
              att vi kritiserar att besluten blir mer överstatliga. Man för
              över mer makt, så att säga. Det är ingen nyhet för någon i den
              här kammaren. Så har vi alltid gått till väga. Hur det än är så
              är det väldigt viktigt med det polisiära samarbetet, och det har
              vi också sagt, när det gäller att komma åt organiserad och grov
              brottslighet.
            </seg>
          </u>
          <u>
            <seg>
              Men vad menar du, Henrik, när du säger att det är ett rimligt
              fungerande samarbete? Jag och Vänsterpartiet anser att det är
              mer demokratiskt. Det här med att köra över medlemsstater i och
              med att man tar det här steget tycker vi för vår del inte är acceptabelt.
              Vad är det som är så viktigt att man inte kan göra det här i en
              mer demokratisk anda? Du tillade ju själv att det var ett rimligt
              fungerande samarbete.
            </seg>
          </u>
          <note type="speaker">
            Anf. 198 HENRIK VON SYDOW (m) replik:
          </note>
          <u>
            <seg>
              Fru talman! Det har varit ett rimligt fungerande samarbete, men
              det är angeläget att se på möjligheter att förbättra och förstärka
              Europol och förbättra och förstärka samarbetet mellan poliser
              i Europa. Där har det funnits problem med just tungroddheten och
              svårigheten att förändra och förbättra organisationen i takt med
              att omvärlden förändras och att brottsligheten förändras. När
              ligorna som håller på med människohandel, narkotika och illegala
              vapen växer blir det svårt för Europol att följa med.
            </seg>
          </u>
          <u>
            <seg>
              Det är just på det här fältet som vi behöver ett starkt och effektivt
              Europasamarbete. Lena Olsson pratade tidigare om att avstånden
              växer, att det blir ett avstånd mellan folket och EU:s myndigheter.
              Jag tror att vi har ett starkt stöd bland folket för att EU ska
              fungera effektivt vad gäller bekämpningen av den internationella
              och gränsöverskridande brottsligheten.
            </seg>
          </u>
          <u>
            <seg>
              Avstånden skapas när EU inte är det verktyg som svenska folket
              har rätt att kräva just på det här fältet. På samma sätt som EU
              ska vara effektivt vad gäller att lösa miljöproblem ska EU också
              vara effektivt vad gäller att lösa gränsöverskridande brottslighet.
            </seg>
          </u>
          <u>
            <seg>
              Jag uppfattar Lena Olssons reservation och delar av inlägget
              så att Vänsterpartiet sätter motståndet mot Europasamarbetet före
              intresset att bekämpa brottsligheten och öka tryggheten. De pratar
              om ökad överstatlighet, varnar för superstat, har en retorik här
              som mycket tydligt visar att just motståndet mot Europasamarbetet
              går före insatserna för att verkligen förbättra och förstärka
              EU:s möjligheter att ta sig an vardagsproblem som rör många människor,
              nämligen den ökande gränsöverskridande brottsligheten.
            </seg>
          </u>
          <note type="speaker">
            Anf. 199 LENA OLSSON (v) replik:
          </note>
          <u>
            <seg>
              Fru talman! Jag vill börja med att upprepa det som jag sade i
              min inledning. Att det sker ett polisiärt samarbete inom EU har
              Vänsterpartiet aldrig haft någonting emot. Jag tog också upp det
              som varit positivt med samarbetet på mellanstatlig nivå. Också
              vi från Vänsterpartiets sida tycker att det är väldigt viktigt
              att bekämpa brott. Jag gillar inte att det antyds att den kritik
              vi har mot överstatlighet skulle gå före bekämpandet av brottslighet.
              Det tycker jag är ganska orättvist.
            </seg>
          </u>
          <u>
            <seg>
              I mitt anförande tog jag också upp de vidgade möjligheterna att
              registrera och sprida personuppgifter. Jag kan säga att det finns
              positiva nyheter i rådsbeslutet. Det gäller skyddandet av enskildas
              personuppgifter, som förenklats. Samtidigt framförde vi, när vi
              tog rambeslutet om dataskydd, kritik som Datainspektionen hade
              kommit med och som vi gärna ville ha med. Det finns vissa frågetecken
              just när det gäller rambeslutet. Det finns också vissa problem
              med att vi inte har en färdig polisdatalag. Den skulle ha kommit
              i höst men har blivit uppskjuten igen. Vi ser det som ett problem,
              i synnerhet nu när Europols mandat utvidgas.
            </seg>
          </u>
          <note type="speaker">
            Anf. 200 HENRIK VON SYDOW (m) replik:
          </note>
          <u>
            <seg>
              Fru talman! Lena Olsson säger att Vänsterpartiet alltid har varit
              för det samarbete som finns och har funnits. Mig veterligt har
              Vänsterpartiet alltid varit motståndare till Europasamarbetet.
              Det är det enda parti i Sveriges riksdag som fortfarande är motståndare
              till det. Vad skulle det få för konsekvenser för möjligheten att
              möta den gränsöverskridande brottsligheten om det blev som Lena
              Olsson och Vänsterpartiet vill?
            </seg>
          </u>
          <u>
            <seg>
              Jag tror att vi ska titta på vilka möjligheter vi har att vässa
              verktygen, att göra det samarbete som vi har på ett bättre sätt,
              detta för Sveriges intressen och Sveriges bästa, för att bekämpa
              brottsligheten och öka tryggheten. Europol är centralt i det arbetet.
              Jag vill betona det jag sade tidigare, nämligen att de måste få
              rimliga arbetsförutsättningar. Vi ska förvänta oss mer av dem.
              Vi ska ställa krav på högre effektivitet.
            </seg>
          </u>
          <u>
            <seg>
              Det som Lena Olsson refererar till är en stor framgång, alltså
              dataskyddsbeslutet som har bäring på detta, och också det faktum
              att Europol nu ligger under det. Det utsträcks alltså till att
              också gälla här. Det är en stor framgång att vi nu har ett uppgiftsskyddsombud
              med representanter från alla stater i Europasamarbetet. Det är
              framgångar för svenskt arbete och något som verkligen bidrar till
              att stärka integritetsskyddet och skyddet för privatlivet i det
              här arbetet.
            </seg>
          </u>
          <u>
            <seg>
              Som sagt är Europol det verktyg vi har. Vi vill vässa det och
              utnyttja det på ett bättre sätt just i syfte att minska brottsligheten
              och öka tryggheten i Europa.
            </seg>
          </u>
          <note type="speaker">
            Anf. 201 JOHAN LINANDER (c):
          </note>
          <u>
            <seg>
              Fru talman! Jag vill börja med att tacka Lena Olsson för att
              hon kommit hit för att debattera med oss på allianssidan. Det
              hade varit konstigt om vi varit åtta ledamöter från den borgerliga
              alliansen men ingen från oppositionssidan. Nu kom Lena Olsson,
              vilket är bra. Ingen socialdemokrat orkade tydligen ta sig hit.
            </seg>
          </u>
          <u>
            <seg>
              Fru talman! Den här debatten handlar inte om ifall Europol ska
              inrättas eller finnas kvar. Europol har redan funnits i 15 år,
              och vi vet att den varit viktig för den europeiska brottsbekämpningen.
              Vad vi gör i dag är att flytta den rättsliga grunden för Europol
              från en särskild konvention till ett rådsbeslut. På så sätt får
              Europol en tydligare rättslig ställning och blir en EU-myndighet,
              precis som föregående talare sagt.
            </seg>
          </u>
          <u>
            <seg>
              Därutöver införs bland annat ett oberoende uppgiftsskyddsombud,
              ett ombud som kanske kan jämföras med de ombud vi har i Sverige
              vid domstolsbeslut om användning av hemliga tvångsmedel. Det är
              en förstärkning av människors rättssäkerhet, och jag har svårt
              att förstå att det finns partier som yrkar avslag på hela förslaget
              och alltså säger nej till att det ska införas. Det blir ett nej
              till en förstärkt rättssäkerhet.
            </seg>
          </u>
          <u>
            <seg>
              Europol är inte en operativ polismyndighet, och som centerpartist
              tycker jag att det är bra. Europol stöder de nationella brottsbekämpande
              myndigheterna bland annat genom att underlätta utbytet av information,
              tillhandahålla operativa analyser, ta fram strategiska rapporter,
              till exempel bedömning av hotbilder. Dessutom tillhandahåller
              de expertis och tekniskt stöd för utredningar. Det är bra. Det
              är sådant de ska göra, inte syssla med operativa åtgärder i medlemsländerna.
            </seg>
          </u>
          <u>
            <seg>
              Europol arbetar inom ett relativt litet antal områden. Vi har
              tidigare hört om narkotikahandel, terrorism, människohandel, barnpornografi
              och vapenhandel. Jag kan tillägga handel med stulna fordon och
              penningtvätt, och det finns ytterligare några områden. Det är
              alltså inte speciellt många områden, vilket är ganska bra då det
              avgränsar vad Europol ska syssla med. De ska inte syssla med alla
              brott utan med gränsöverskridande grova brott.
            </seg>
          </u>
          <u>
            <seg>
              Fru talman! Europol har under de senaste åren betytt mycket i
              den europeiska bekämpningen av gränsöverskridande brottslighet,
              en brottslighet som tyvärr blivit både vanligare och grövre. De
              välorganiserade kriminella ligorna bryr sig inte om ifall det
              finns landgränser i Europa. De arbetar multinationellt. Då kan
              vi inte förvänta oss att våra brottsbekämpande myndigheter ska
              sitta hemma i det egna landet och klara av att genomföra en framgångsrik
              brottsbekämpande verksamhet.
            </seg>
          </u>
          <u>
            <seg>
              På Europols hemsida kan man se i vilka åtgärder de varit med
              och förhindrat eller utrett brott. Bara på de senaste månaderna
              har det gällt narkotikasmuggling, narkotikatillverkning, barnpornografi,
              penningförfalskning och kreditkortsbedrägerier. Det är brott som
              kanske inte hade lösts om vi inte haft Europol.
            </seg>
          </u>
          <u>
            <seg>
              Europol har också bilaterala operativa eller strategiska överenskommelser
              med en lång rad andra länder och internationella organisationer.
              Det skulle vi knappast kunna ha i varje enskilt medlemsland. Det
              handlar om allt från Albanien och Colombia till Moldavien och
              Världstullorganisationen.
            </seg>
          </u>
          <u>
            <seg>
              Med detta vill jag säga att Europol är en viktig organisation,
              och genom de förändringar vi nu gör blir det också en effektiv
              organisation för att bekämpa grov gränsöverskridande kriminalitet
              i Europa. Därför vill jag yrka bifall till utskottets förslag
              i betänkandet och avslag på reservationen.
            </seg>
          </u>
          <note type="speaker">
            Anf. 202 OTTO VON ARNOLD (kd):
          </note>
          <u>
            <seg>
              Fru talman! Vi har i dag att behandla utskottets betänkande om
              rådets beslut om Europeiska polisbyrån, Europol. Som på ett föredömligt
              sätt framförts av mina kolleger inom alliansen är vi väldigt överens
              om behovet av Europol. Det är en samordnande myndighet som samlar
              information och för en dialog om den gränsöverskridande grova
              brottsligheten inom Europeiska unionen.
            </seg>
          </u>
          <u>
            <seg>
              Den brottsliga verksamheten växer mycket och är ett hot mot våra
              medborgare. Vi drabbas av terrorism, våldsbrott, ekonomisk brottslighet,
              människohandel och pornografi. Den är ofta förgrenad i många länder
              och gömd i svårgenomträngliga celler och nätverk som är svåra
              att genomskåda. Därför krävs väldigt skickliga personer som kan
              genomskåda det här och utbyta information. Genom bra informationsutbyte
              kan man komma åt detta. Europol har som sagt en synnerligen viktig
              roll.
            </seg>
          </u>
          <u>
            <seg>
              Det är viktigt att vi förstärker den rollen. I och för sig finns
              det en konvention från 1992, men vi har sett att den inte är speciellt
              effektiv. Det tar fem år att genomföra förändringar. Det är bra
              att vi ändrar på det nu och att det blir en egen myndighet inom
              EU, en egen juridisk person med säte i Holland. Det kommer att
              ge ett antal fördelar. Vi kommer att få en ökad snabbhet. Vi vet
              att brottsligheten är blixtsnabb på att anpassa sig till nya situationer.
              Är det det ena brottet är det det andra i morgon. Det finns alltid
              möjligheter, luckor, arbitrage etcetera, inte bara på våldssidan
              utan även på den ekonomiska sidan.
            </seg>
          </u>
          <u>
            <seg>
              Det är också bra att kravet att det är organiserat inte behöver
              finnas kvar. Det är oftast svårt att bevisa. Det hjälper egentligen
              ingen. Den brottsutsatte har knappast någon glädje av att veta
              att brottet var organiserat. Det är trots allt grovheten och det
              gränsöverskridande som är det viktiga.
            </seg>
          </u>
          <u>
            <seg>
              Samtidigt får vi inte glömma bort integriteten, att vi har en
              integritet att skydda. Här tycker jag nog att vi har fått fram
              en bra balans mellan integritet och effektivitet. Vi har, som
              tidigare nämnts, nyligen antagit dataskyddsrambeslutet som ger
              en grund för hur vi ska hantera data inom Europeiska unionen.
            </seg>
          </u>
          <u>
            <seg>
              Det känns bra för svenska folket att veta att det finns ett brett
              stöd för förslaget i kammaren. Jag är däremot lite förvånad över
              att såväl Vänstern som Miljöpartiet är emot detta och reserverar
              sig. Man kan fråga sig vad det är de reserverar sig emot egentligen.
              Överstatlighet, sägs det. Det är symtomatiskt att man vänder sig
              mot Europeiska unionen på varenda punkt. Man anser även att Lissabonfördraget
              inte skulle vara bra för EU. Vi måste ha ett förnuftigt samarbete
              inom EU. Vi måste ha effektivitet och rättssäkerhet.
            </seg>
          </u>
          <u>
            <seg>
              Fru talman! Jag kan på sätt och vis förstå varför Vänsterpartiet
              har den här skräcken för överstatlighet. Det finns en historisk
              förklaring. Jag säger inte mer än så, för alla förstår nog vad
              jag menar. Å andra sidan förstår jag inte varför Miljöpartiet,
              som precis med acklamation antagit en uppskattande inställning
              till Europeiska unionen, inte gillar det här.
            </seg>
          </u>
          <u>
            <seg>
              Man talar om Fästning Europa. Fästning Europa är en imaginär
              sak. Det är inget som finns i verkligheten. Medborgare som vill
              komma in utesluts, hävdar man i sin motion. Vi måste ha ordning
              och reda i Europa. Vi har en migrationslagstiftning som ska vara
              effektiv, bra och rättssäker för dem som kommer till landet. Vi
              ska samtidigt veta vilka som kommer in. Där spelar Europol en
              viktig roll.
            </seg>
          </u>
          <u>
            <seg>
              Man säger att det skulle vara en nackdel att kravet att det ska
              vara organiserat tas bort. Som jag nämnde tidigare organiserar
              sig den organiserade brottsligheten på ett sådant sätt att det
              är svårt att bevisa. Vi ser hur celler kan arbeta och så vidare.
            </seg>
          </u>
          <u>
            <seg>
              Som sagt är det glädjande att vi kan anta fördraget om Europol.
              Jag yrkar bifall till förslaget i utskottets betänkande och avslag
              på motionerna.
            </seg>
          </u>
          <note type="speaker">
            Anf. 203 HELENA BARGHOLTZ (fp):
          </note>
          <u>
            <seg>
              Fru talman! Jag måste säga att jag inte kan förstå varför Lena
              Olsson och Vänsterpartiet är så rädda för det här. Vad är det
              för farligt i det förslag som vi nu debatterar? Lena Olsson säger
              svepande att det här är överstatligt och att hon därför inte kan
              tycka om det. Samtidigt förklarar Lena Olsson att Europol är viktigt.
              Jag antar att ni röstade för Europol när det var aktuellt att
              Sverige skulle gå med och arbeta i det. Vad är det som gör att
              vi inte ska använda alla tänkbara lagliga medel för att bekämpa
              människohandel för sexuella ändamål med kvinnor och barn? Vi är
              helt överens om att den kampen måste föras. Vi måste föra den
              med de absolut vassaste vapen vi kan komma på för att inte de
              brottsliga ska ligga före hela tiden.
            </seg>
          </u>
          <u>
            <seg>
              Förslaget innehåller som jag ser det verktyg. Vi kommer inte
              att klara oss undan det här jämt, men vi kommer åtminstone att
              få bättre möjligheter att arbeta för detta. Vari ligger den farliga
              överstatligheten i förslaget?
            </seg>
          </u>
          <note>
            Överläggningen var härmed avslutad.
          </note>
          <note>
            18 § Upphovsrätten i kunskapsekonomin
          </note>
          <note>
            Föredrogs
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            19 § Bordläggning
          </note>
          <note>
            Anmäldes och bordlades
          </note>
          <note>
            20 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 19 november
          </note>
          <note>
            Eva-Lena Jansson
          </note>
          <note>
            Peter Hultqvist
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 25 november.
          </note>
          <note>
            21 § Anmälan om frågor för skriftliga svar
          </note>
          <u>
            <seg>
              Anmäldes att följande frågor för skriftliga svar framställts
            </seg>
          </u>
          <note>
            den 19 november
          </note>
          <note>
            Carina Hägg
          </note>
          <note>
            Lars-Ivar Ericson
          </note>
          <note>
            Hans Backman
          </note>
          <note>
            LiseLotte Olsson
          </note>
          <note>
            Mikael Cederbratt
          </note>
          <note>
            Carina Hägg
          </note>
          <note>
            Carina Hägg
          </note>
          <note>
            Allan Widman
          </note>
          <note>
            Solveig Hellquist
          </note>
          <note>
            Jan Ertsborn
          </note>
          <note>
            Gunvor G Ericson
          </note>
          <note>
            Raimo Pärssinen
          </note>
          <note>
            Raimo Pärssinen
          </note>
          <note>
            Tommy Ternemar
          </note>
          <note>
            Fredrik Olovsson
          </note>
          <note>
            Catharina Bråkenhielm
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 25 november.
          </note>
          <note>
            22 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 19 november
          </note>
          <note>
            Fredrik Olovsson
          </note>
          <u>
            <seg>
              Mats Pertoft
            </seg>
          </u>
          <note>
            Eva Olofsson
          </note>
          <u>
            <seg>
              Elina Linna
            </seg>
          </u>
          <note>
            Gunnar Sandberg
          </note>
          <note>
            Monica Green
          </note>
          <note>
            Allan Widman
          </note>
          <note>
            Annie Johansson
          </note>
          <note>
            Ann-Christin Ahlberg
          </note>
          <note>
            Birgitta Eriksson
          </note>
          <note>
            Birgitta Eriksson
          </note>
          <note>
            Désirée Pethrus Engström
          </note>
          <u>
            <seg>
              Marie Weibull Kornias
            </seg>
          </u>
          <note>
            Svaren redovisas i bilaga som fogats till riksdagens snabbprotokoll
            tisdagen den 25 november.
          </note>
          <note>
            23 § Kammaren åtskildes kl. 21.07.
          </note>
          <u>
            <seg>
              Förhandlingarna leddes
            </seg>
          </u>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
