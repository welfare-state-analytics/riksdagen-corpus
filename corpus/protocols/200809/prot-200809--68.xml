<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200809</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200809</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--68</head>
          <docDate when="2009-02-11">2009-02-11</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <u>
            <seg>
              2008/09:68
            </seg>
          </u>
          <note>
            Onsdagen den 11 februari
          </note>
          <note>
            Kl. 09:00 - 16:16
          </note>
          <note>
            1 § Val av justitieombudsman
          </note>
          <note>
            Följande skrivelse hade inkommit:
          </note>
          <note>
            Konstitutionsutskottet har berett frågan om omval av justitieombudsmannen
            Cecilia Nordenfelt.
          </note>
          <note>
            Konstitutionsutskottet föreslår enhälligt att riksdagen för tiden
            från valet till dess nytt val har genomförts under fjärde året
            därefter omväljer justitieombudsmannen Cecilia Nordenfelt.
          </note>
          <note>
            Berit Andnor
          </note>
          <note>
            Konstitutionsutskottet hade enhälligt föreslagit att justitieombudsman
            Cecilia Nordenfelt skulle omväljas för tiden från valet till dess
            nytt val hade genomförts under fjärde året därefter.
          </note>
          <note>
            Kammaren biföll konstitutionsutskottets förslag och utsåg därmed
            för tiden från valet till dess nytt val hade genomförts under
            fjärde året därefter till
          </note>
          <u>
            <seg>
              justitieombudsman
            </seg>
          </u>
          <note>
            2 § Avsägelser
          </note>
          <note>
            Talmannen meddelade att Maria Kornevik Jakobsson (c) avsagt sig
            uppdraget som suppleant i socialutskottet och att Per Lodenius
            (c) avsagt sig uppdraget som suppleant i trafikutskottet.
          </note>
          <note>
            Kammaren biföll dessa avsägelser.
          </note>
          <note>
            3 § Anmälan om kompletteringsval till utskott
          </note>
          <note>
            Talmannen meddelade att Centerpartiets riksdagsgrupp anmält Maria
            Kornevik Jakobsson som ledamot i socialutskottet, Gunnel Wallin
            som suppleant i socialutskottet och i trafikutskottet samt Per
            Lodenius som suppleant i kulturutskottet.
          </note>
          <note>
            Talmannen förklarade valda till
          </note>
          <note>
            ledamot i socialutskottet
          </note>
          <note>
            suppleant i socialutskottet
          </note>
          <note>
            suppleant i trafikutskottet
          </note>
          <note>
            suppleant i kulturutskottet
          </note>
          <note>
            4 § Utökning av antalet suppleanter i utskott
          </note>
          <note>
            Valberedningen hade, enligt ett till kammaren inkommet protokollsutdrag,
            tillstyrkt att antalet suppleanter skulle utökas enligt följande:
          </note>
          <note>
            Kammaren medgav dessa utökningar.
          </note>
          <note>
            5 § Val av extra suppleanter i utskott
          </note>
          <note>
            Företogs val av extra suppleanter i utskott.
          </note>
          <note>
            Kammaren valde i enlighet med valberedningens förslag till
          </note>
          <note>
            suppleanter i konstitutionsutskottet
          </note>
          <note>
            suppleant i finansutskottet
          </note>
          <note>
            suppleant i skatteutskottet
          </note>
          <note>
            suppleant i justitieutskottet
          </note>
          <note>
            suppleanter i civilutskottet
          </note>
          <note>
            suppleant i försvarsutskottet
          </note>
          <note>
            suppleant i näringsutskottet
          </note>
          <note>
            6 § Särskild debatt om Försäkringskassan
          </note>
          <note type="speaker">
            Anf. 1 Statsrådet CRISTINA HUSMARK PEHRSSON (m):
          </note>
          <u>
            <seg>
              Herr talman! Vi ska i dag diskutera den uppkomna situationen
              på Försäkringskassan och framtiden. För att göra det på ett rätt
              och riktigt sätt gäller det att också ha historien klar för sig.
              Det är en historia som säkert de flesta här i kammaren känner
              väl men kanske inte alla som lyssnar eller ser på tv. Låt mig
              därför börja ett par år bakåt i tiden.
            </seg>
          </u>
          <u>
            <seg>
              Redan innan den nya myndigheten Försäkringskassan bildades 2005
              beräknade den dåvarande regeringen att resursbehovet skulle minska
              med 440 miljoner kronor det första året. Totalt kom det att handla
              om en besparing på 550 miljoner kronor åren 2005 och 2006.
            </seg>
          </u>
          <u>
            <seg>
              I ett kompletterande budgetunderlag inför bildandet av den nya
              myndigheten finns också ett avsnitt som handlar om personalsituationen.
              Här står bland annat att Trygghetsstiftelsens uppdrag är att stödja
              och hjälpa arbetstagare som på grund av arbetsbrist är uppsägningshotade,
              uppsagda eller arbetslösa.
            </seg>
          </u>
          <u>
            <seg>
              Detta var de ramar och villkor som Försäkringskassans styrelse
              hade att hålla sig till när de under våren 2005 på uppdrag av
              regeringen tog fram Försäkringskassans förändringsplan för 20052007.
            </seg>
          </u>
          <u>
            <seg>
              En sådan förändringsplan med måldatum 2008 beslutades i styrelsen.
              En bit in på 2006 gjorde dock Försäkringskassan bedömningen att
              förnyelsearbetet inte gick tillräckligt fort; takten behövde ökas.
            </seg>
          </u>
          <u>
            <seg>
              Herr talman! När alliansregeringen tillträdde på hösten 2006
              gjordes ytterst små justeringar i Försäkringskassans administrativa
              anslag jämfört med tidigare regerings förslag. Tidigt 2007 blev
              regeringen medveten om att resurserna till Försäkringskassan inte
              räckte och förstärkte därför Försäkringskassans anslag genom ett
              tillskott på 700 miljoner kronor för att göra det möjligt för
              Försäkringskassan att planera och genomföra förändringsarbetet
              på bästa sätt.
            </seg>
          </u>
          <u>
            <seg>
              För att sedan kunna genomföra regeringens reformpaket fick Försäkringskassan
              2008 ett tillskott på 250 miljoner kronor och lika mycket 2009.
              Det var 20 miljoner kronor mer än vad Försäkringskassan själv
              trodde att man behövde. Dessutom fick man behålla 40 miljoner
              kronor på grund av sänkta arbetsgivaravgifter.
            </seg>
          </u>
          <u>
            <seg>
              Sammanfattningsvis har alltså alliansregeringen givit Försäkringskassan
              ett tillskott på 1,2 miljarder kronor för att klara reformerna
              och förändringsarbetet. Man ska också komma ihåg att Försäkringskassan
              har tilldelats de extramedel som myndigheten har begärt.
            </seg>
          </u>
          <u>
            <seg>
              Men återigen är Försäkringskassans situation prekär. Ett underskott
              på 135 miljoner kronor i slutet av oktober förbyttes raskt till
              ett minus på ungefär 1 miljard kronor två månader senare.
            </seg>
          </u>
          <u>
            <seg>
              Dialogen med Försäkringskassans ledning är intensiv. Jag tänker
              inte här i dag ge några löften om ytterligare medel. Jag utesluter
              självklart inte detta, men sådana diskussioner pågår för närvarande
              och jag vill inte föregripa dem.
            </seg>
          </u>
          <u>
            <seg>
              Försäkringskassan, herr talman, fick under 2008 ny styrelseordförande,
              Erik Åsbrink, och en ny generaldirektör tillsattes, Adriana Lender.
              Jag har stort förtroende för Försäkringskassans ledning. Jag vet
              att ett intensivt arbete pågår för att ytterligare förstärka Försäkringskassans
              ambition när det gäller service, tillgänglighet och handläggning.
              Försäkringskassans personal har också gjort stora insatser för
              att möta sina kunder på ett bra och riktigt sätt.
            </seg>
          </u>
          <u>
            <seg>
              Herr talman! Vad gäller handläggningstiderna var situationen
              under sommaren akut. Förklaringen är enkel enligt Försäkringskassan
              men inte desto mindre tråkig och drastisk. Det handlade om att
              man inte hade planerat in semester som skulle tas ut. Det fick
              stora och olyckliga konsekvenser för många, ja helt oacceptabla
              konsekvenser. Nu är situationen dock betydligt bättre. I december
              2008 fick närmare 90 procent sin sjukpenning inom 30 dagar.
            </seg>
          </u>
          <u>
            <seg>
              År 2005 fick bara 71 procent sin sjukpenning inom 30 dagar. För
              trovärdighetens skull hade det varit bra om vänsteroppositionen
              också då hade begärt en extra debatt på grund av de långa handläggningstiderna.
              Då fick alltså bara 71 procent sina pengar inom 30 dagar. I dag
              är det över 90 procent. Men då hördes ingen kritik.
            </seg>
          </u>
          <u>
            <seg>
              Handläggningstiderna ska bli ännu kortare. Rättssäkerheten ska
              också stärkas. Det är viktigt för socialförsäkringens legitimitet.
              Hur detta ska gå till ber jag, herr talman, att få återkomma till
              i mitt nästa inlägg.
            </seg>
          </u>
          <note type="speaker">
            Anf. 2 VERONICA PALM (s):
          </note>
          <u>
            <seg>
              Herr talman! Nej, Cristina Husmark Pehrsson, det duger inte efter
              den kritik som kommit från Statskontoret, Riksrevisionen, Justitieombudsmannen,
              den samlade oppositionen och framför allt från alla de människor
              som inte får sina ersättningar i tid att säga att man är ledsen,
              att det inte ska vara så här och att man eventuellt så småningom
              ska komma tillbaka och se vad man kan göra. Det duger inte.
            </seg>
          </u>
          <u>
            <seg>
              Varje dag drabbas människor. Det är människor som är föräldralediga
              med sina små barn och inte får ut sina ersättningar i tid ersättningar
              som man är berättigad till för att man är föräldraledig. Det är
              pensionärer som inte får det bostadsbidrag som de är berättigade
              till och därför har svårt att betala hyran. Det är pensionärer
              med små ekonomiska marginaler. Det är sjuka människor som fortfarande
              har rätt till sjukersättning och inte får den och inte heller
              den rehabilitering som gör att man kan komma tillbaka till arbete.
            </seg>
          </u>
          <u>
            <seg>
              De långa handläggningstiderna är ett problem för den enskilda
              individen. Det är fullständigt otillständigt. Men det är också
              ett problem för att det underminerar förtroendet för våra gemensamma
              välfärdsförsäkringar.
            </seg>
          </u>
          <u>
            <seg>
              Statskontoret säger att det som har hänt framför allt under hösten
              är att rättssäkerheten i försäkringarna har underminerats genom
              att man från ledningen har fått uppdraget att inte lämna ut kontaktuppgifter
              om den som handhar min försäkring och mitt ärende. Det är fullständigt
              otillständigt. Som sjuk, förälder eller pensionär har jag inte
              rätt att få reda på vem som beslutar och kan inte få kontakt med
              den myndighetsperson som handhar mitt ärende. Det underminerar
              både förtroendet och rättssäkerheten i försäkringen.
            </seg>
          </u>
          <u>
            <seg>
              700 anmälningar till Justitieombudsmannen talar sitt tydliga
              språk. Det är kaos på Försäkringskassan. Det kaoset ansvarar regeringen
              för.
            </seg>
          </u>
          <u>
            <seg>
              Förvaltningsanslagen till Försäkringskassan har sjunkit med 700
              miljoner kronor samma summa som enligt Statskontoret är vad förändringarna
              och förändringsarbetet har kostat extra under 2007 och 2008. Det
              har försvunnit pengar. Man har forcerat ett förändringsarbete.
            </seg>
          </u>
          <u>
            <seg>
              Ännu viktigare är att man har gett Försäkringskassan nya arbetsuppgifter
              och, enligt mitt perspektiv, nya dåliga arbetsuppgifter.
            </seg>
          </u>
          <u>
            <seg>
              Det är en tandvårdsreform som lovade brett men som inte höll.
              Många äldre trodde att man nu skulle få möjlighet att få sina
              tänder reparerade. Det visade sig att det inte gav något. Det
              gav ökad administration och ökade arbetsuppgifter på Försäkringskassan.
            </seg>
          </u>
          <u>
            <seg>
              Det är en jämställdhetsbonus som jag hoppades skulle leda till
              ett jämnare uttag av föräldraförsäkringen. Resultatet är att de
              som redan har ett jämnt uttag får mer pengar och en ökad administration
              på Försäkringskassan. Det har inte lett till ökad jämställdhet.
            </seg>
          </u>
          <u>
            <seg>
              Det är en jakt på föräldrar som är hemma med snoriga ungar som
              är hemma från dagis. De tvingas springa med intyg mellan Försäkringskassan
              och dagis för att de är potentiella fuskare när deras ungar är
              snoriga. Det visade sig att siffrorna var överdrivna. Det var
              inte så många som fuskade. Det har lett till en ökad administration
              på Försäkringskassan och till att en massa människor som har som
              arbete att ta hand om våra barn tvingas till ökad administration
              också åt Försäkringskassan.
            </seg>
          </u>
          <u>
            <seg>
              Det som jag tycker är det mest förskräckande är regelförändringarna
              i sjukförsäkringen. Vi har nu en sjukförsäkring som har ett bästföredatum.
              Det finns en sista dag när du har rätt att vara sjuk med ersättning
              i det här landet.
            </seg>
          </u>
          <u>
            <seg>
              Det skrämmer mig. Jag vill använda ord av en partikollega till
              mig som för 30 år sedan i riksdagens kammare sade att högerns
              attack på sjukförsäkringen inte kan logiskt förklaras på något
              annat sätt än som en återklang av det gamla klassamhällets värderingar.
              Så sade Olof Palme i kammaren för 30 år sedan.
            </seg>
          </u>
          <u>
            <seg>
              Klangen av de värderingarna är möjligen ännu högre i dag.
            </seg>
          </u>
          <u>
            <seg>
              Min fråga är: Vad trodde ni? Ni minskar resurserna, ni ökar administrationen,
              ni lägger nya arbetsuppgifter på Försäkringskassan och ni forcerar
              ett förändringsarbete. Vad trodde ni? Det här är resultatet. Ansvarig
              är Sveriges regering.
            </seg>
          </u>
          <note>
            I detta anförande instämde Göte Wahlström (s).
          </note>
          <note type="speaker">
            Anf. 3 SOLVEIG ZANDER (c):
          </note>
          <u>
            <seg>
              Herr talman! De senaste månaderna har Försäkringskassan varit
              föremål för mediernas intresse, lindrigt uttryckt, vilt påhejade
              av Socialdemokraterna och deras vänner. Det hörde vi nyss från
              Veronica Palm. Den ena historien efter den andra har målat upp
              bilder där människor väntat i månader på att få beslut och på
              att få sina pengar. Det har, enligt deras bild, varit svårt att
              få kontakt med handläggare. I vissa fall har det varit omöjligt.
              Dessutom har oppositionen framhävt det hörde vi också nyss att
              den nya sjukskrivningsprocessen innebär att människor kommer att
              bli utförsäkrade och att hundratusentals kommer att vara tvungna
              att vända sig till kommunen och socialförvaltningen och leva på
              ekonomiskt bistånd.
            </seg>
          </u>
          <u>
            <seg>
              Bilden i medierna har varit orättvis. Det har varit en skrämselpropaganda
              som i själva verket har vilat på mycket bräcklig grund.
            </seg>
          </u>
          <u>
            <seg>
              Oppositionen skyller på omorganisation och nya reformer och det
              skulle vara regeringens fel.
            </seg>
          </u>
          <u>
            <seg>
              Verkligheten är, vilket vi hörde av Cristina Husmark Pehrsson,
              att nio av tio får sin ersättning i tid, det vill säga inom 30
              dagar. År 2005 var det, som vi hörde, 71 procent som fick det.
              Förra året vid samma tid, i december, var det 89 procent som fick
              det.
            </seg>
          </u>
          <u>
            <seg>
              Jag, Centerpartiet och alliansen försvarar inte att människor
              får vänta på sin ersättning. Tvärtom. Det måste man göra allt
              för att ändra på.
            </seg>
          </u>
          <u>
            <seg>
              Vid alla tillfällen när vi i utskottet, tillsammans med våra
              vänner i oppositionen, har haft möjlighet att träffa Försäkringskassans
              ledning har vi frågat och ifrågasatt hur omorganisationen fortskrider.
              Vi har fått positiva besked av ledningen. Alla, inklusive oppositionen,
              har ju vid dessa tillfällen haft förståelse för att omorganisation
              tar tid.
            </seg>
          </u>
          <u>
            <seg>
              Av det skälet har regeringen, eftersom det också kostar pengar,
              skjutit till miljontals kronor. Vi hörde av Cristina Husmark Pehrsson
              att Försäkringskassan hade fått ett tillskott på 1,2 miljarder.
              Vem har räknat fel? Inte är det socialförsäkringsminister Cristina
              Husmark Pehrsson i alla fall.
            </seg>
          </u>
          <u>
            <seg>
              Vad beror då allt detta på? Vem eller vilka var det som initierade
              den här gigantiska omorganisationen och gav processen sitt godkännande?
              Rätt! Det var inte den nuvarande regeringen.
            </seg>
          </u>
          <u>
            <seg>
              Vi var alla överens om att vi behövde en ny myndighet, och vi
              behövde snabbare handläggningstider och bättre service. Försäkringskassan
              fick i uppgift att komma med förslag på hur omorganisationen skulle
              gå till. De fick klartecken från den förra regeringen.
            </seg>
          </u>
          <u>
            <seg>
              Vi har också hört att det är 30 år sedan man senast gjorde en
              omstrukturering i den myndigheten. Det tar självfallet tid.
            </seg>
          </u>
          <u>
            <seg>
              Statskontoret fick i uppgift att följa omorganisationen, och
              i den senaste rapporten säger man mycket riktigt att Försäkringskassans
              ekonomiska situation innebär en risk för verksamhetens kvalitet.
              Vidare påpekar man det får vi sällan höra i debatten att detta
              borde ha klarlagts före omorganisationen, alltså före 2005. Vilka
              styrde landet då?
            </seg>
          </u>
          <u>
            <seg>
              Från alliansen, dess regering och dess minister, har man följt
              detta mycket noga. Man har gett uppföljningsuppgifter till Försäkringskassan
              och till Statskontoret, och Riksrevisionen har granskat det. Man
              har hållit sig mycket väl informerad. Dessutom har departementet
              haft goda och täta kontakter med Försäkringskassans generaldirektör
              och styrelseordförande.
            </seg>
          </u>
          <u>
            <seg>
              Men vi ska komma ihåg att det är Försäkringskassans styrelse
              som har det fulla ansvaret för att leda sin myndighet, och det
              är generaldirektören som har ansvar för att leda den löpande verksamheten.
              Det är viktigt att komma ihåg i detta sammanhang skillnaden mellan
              myndighetens ansvar och regeringens ansvar.
            </seg>
          </u>
          <u>
            <seg>
              Det senaste och viktigaste beslutet som har tagits är att vi
              nu får en ny granskningsinspektion för Försäkringskassan. Dessutom
              har vi hört från Försäkringskassan själv att man nu är på rätt
              väg för att komma till rätta med de problem som har varit. Detta
              är något som vi ska ta fasta på.
            </seg>
          </u>
          <note>
            I detta anförande instämde Fredrick Federley och Gunnel Wallin
            (båda c).
          </note>
          <note type="speaker">
            Anf. 4 ULF NILSSON (fp):
          </note>
          <u>
            <seg>
              Herr talman! Förra veckan hade socialförsäkringsutskottet en
              utfrågning med Justitieombudsmannen, JO. Då fick vi en redovisning
              av ett antal fall som JO hade undersökt. Vi fick höra om en kvinna
              som lämnade in sjukförsäkran i juni. Efter två månader hade ärendet
              inte börjat handläggas. Vi fick höra om att hon sökte kontakt
              med handläggare. Till sist, efter två tre månader, fick hon reda
              på att ansökan var felaktigt ifylld. Sedan gick det några veckor
              till innan hon fick hjälp att fylla i en ansökan. Vi fick höra
              olika exempel på mammor och pappor som har väntat i månader på
              att deras föräldrapenning ska betalas ut och om deras jakt på
              pengar och tillfälliga lån för att köpa mat. Vi fick också höra
              om en långtidssjuk som sökte sjukersättning men inte fick något
              besked på över ett halvår.
            </seg>
          </u>
          <u>
            <seg>
              Detta är alltså exempel från JO:s utredning om olika anmälningar
              av Försäkringskassan. Det är många exempel på människor som har
              fått vänta i månader eller mer på besked eller på pengar.
            </seg>
          </u>
          <u>
            <seg>
              Många av de människor som har drabbats av detta är allvarligt
              sjuka men har ändå fått ägna stora delar av sin tid till att jaga
              tjänstemän på telefon.
            </seg>
          </u>
          <u>
            <seg>
              Herr talman! Det är naturligtvis så att det i de flesta ärenden
              inte alls har fungerat så här dåligt. Men det är naturligtvis
              helt oacceptabelt att handläggningen på vår offentliga obligatoriska
              försäkringskassa har haft så pass allvarliga brister som JO och
              även Statskontoret konstaterar. Det nämns bland annat att Försäkringskassan
              uppenbarligen i enskilda fall också har brutit mot förvaltningslagen
              när man till exempel inte har låtit människor komma i personlig
              kontakt med handläggare.
            </seg>
          </u>
          <u>
            <seg>
              Jag känner väldigt mycket för dem som har fått kämpa för att
              få besked och berättigad ersättning, och jag känner också väldigt
              mycket för den stora majoritet av kompetenta tjänstemän på Försäkringskassan
              som har fått se hur rutiner har försämrats och som har fått uppleva
              hur människor som de har kommit i kontakt med har blivit förbittrade.
              Jag vet nämligen att de allra flesta som arbetar på Försäkringskassan
              vill göra ett riktigt bra jobb.
            </seg>
          </u>
          <u>
            <seg>
              Varför blev det då så här? Som vi redan har hört började det
              med ett beslut om omorganisering sammanslagning av myndigheter
              2005. Det var en omorganisering som planerades under dåvarande
              ansvarig socialdemokratisk minister och dåvarande styrelse och
              ledning. Personalen minskade, och många handläggare fick nya uppgifter.
            </seg>
          </u>
          <u>
            <seg>
              JO skriver som en av sina huvudförklaringar:
            </seg>
          </u>
          <u>
            <seg>
              Försäkringskassan har i arbetet med omorganisationen uppenbarligen
              försummat att i tillräcklig utsträckning beakta de förvaltningsrättsliga
              kraven på ärendehandläggning.
            </seg>
          </u>
          <u>
            <seg>
              JO skriver vidare:
            </seg>
          </u>
          <u>
            <seg>
              Det är tydligt att Försäkringskassan underskattade svårigheterna
              vid genomförandet av den nya organisationen.
            </seg>
          </u>
          <u>
            <seg>
              Statskontoret har liknande formuleringar.
            </seg>
          </u>
          <u>
            <seg>
              Däremot ser vi inga formuleringar som skulle stödja det som Veronica
              Palm och övriga i oppositionen säger, nämligen att det skulle
              bero på de reformer och förbättringar i försäkringssystemen som
              alliansregeringen har genomfört. Det är väldigt svårt att hitta
              något stöd för den argumentationen.
            </seg>
          </u>
          <u>
            <seg>
              Vi i alliansen har verkligen följt Försäkringskassans utveckling,
              och vi har försökt stötta. Så sent som i höstens budget förstärkte,
              som vi hörde, regeringen Försäkringskassans budget med mer än
              vad myndigheten begärde.
            </seg>
          </u>
          <u>
            <seg>
              Efter årsskiftet kom det plötsligt och för oss oväntat nya siffror
              som pekade mot ett ännu större underskott än vad man trodde någon
              månad tidigare.
            </seg>
          </u>
          <u>
            <seg>
              Vi ska naturligtvis vara försiktiga med att peka ut syndabockar.
              Men vi ska samtidigt göra vad vi kan för att snabbt stödja förbättringsarbetet.
              Det är dags att visa handlingskraft i det arbetet, och jag tycker
              att regeringen gör det.
            </seg>
          </u>
          <u>
            <seg>
              För det första har Försäkringskassans administration redan fått
              kraftiga resursförstärkningar. För det andra har det blivit en
              ny ledning för myndigheten. För det tredje inrättas en ny tillsynsmyndighet,
              en inspektion för socialförsäkringen. Folkpartiet stöder alliansregeringen
              i detta arbete.
            </seg>
          </u>
          <u>
            <seg>
              Jag ska ta upp en annan fråga som också har diskuterats. Det
              är min övertygelse att när det gäller obligatorisk samhällsservice
              ska det inte vara bara enskilda människor som ska betala straffavgifter
              när det blir sena inbetalningar och när räkningar betalas sent.
              Även myndigheter och institutioner ska kunna kompensera medborgare.
              Jag tycker att människor som har drabbats av förseningar hos Försäkringskassan
              ska få ersättning i någon form, till exempel ränta. Folkpartiet
              har tidigare i motioner till riksdagen föreslagit en sådan kompensation,
              och det är glädjande att ministern nu också har talat om att en
              utredning ska pröva ett sådant system. Jag hoppas att regeringen
              så snart som möjligt lägger fram ett förslag om detta och att
              det inte begravs i en alltför långsam utredning.
            </seg>
          </u>
          <u>
            <seg>
              Vi i Folkpartiet och vi i alliansen tar vårt ansvar. Men Socialdemokraterna
              hade faktiskt det politiska ansvaret och hade tillsatt ledningsorganisationen
              vid tiden för omorganisationen. De borde naturligtvis också fråga
              sig om de har någon form av ansvar för att det blev så fel.
            </seg>
          </u>
          <note type="speaker">
            Anf. 5 LARS GUSTAFSSON (kd):
          </note>
          <u>
            <seg>
              Herr talman! Försäkringskassan är ett kärt ämne. Försäkringskassan
              är den myndighet som svarar för de i särklass största utbetalningarna
              av offentliga medel till allmänheten och medborgarna. Det är därför
              viktigt att detta görs på ett korrekt sätt utifrån det givna uppdraget
              och enligt gällande regelverk. Försäkringskassan är också den
              myndighet som har de flesta personliga kontakterna med svenska
              medborgare. Myndighetens arbetssätt och servicefunktion får ett
              direkt genomslag i enskilda människors liv och i deras uppfattningar
              om samhällets förhållande till medborgarna.
            </seg>
          </u>
          <u>
            <seg>
              Försäkringskassan omorganiserades till en myndighet efter ett
              beslut i denna kammare för drygt tre år sedan. Skälet till detta
              var att man skulle få en bättre sammanhållen myndighet med ökad
              servicefunktion och bättre beslutsstrukturer. Utvecklingen av
              organisationen har därefter fortsatt och är ännu inte fullt genomförd.
              Detta har givetvis varit nödvändigt och en förutsättning för en
              modern och anpassad myndighet som kan motsvara det uppdrag och
              de behov som finns i dag. Förändringarna har självfallet påverkat
              anställda och deras arbetssätt liksom ökat behovet av en strukturerad
              ledningsfunktion i hela organisationen. Det framstår tydligt att
              ett stort arbete har genomförts inom myndigheten, vilket har belastat
              anställda på Försäkringskassan, som vid alla förändringar.
            </seg>
          </u>
          <u>
            <seg>
              Herr talman! Det intryck som jag som ledamot i socialförsäkringsutskottet
              har fått vid träffar med myndighetens ledning är att man har haft
              kontroll på organisationsförändringarna och att arbetet löpt på
              som önskat. Förra sommaren, 2008, kunde många av oss notera att
              många personer drabbades av stora förseningar av utbetalningar
              och mycket långa handläggningstider. Situationen blev på många
              håll helt oacceptabel och äventyrade människors försörjningsmöjligheter.
              Givetvis kan sådana brister i service till medborgarna inte godtas
              eller få fortgå.
            </seg>
          </u>
          <u>
            <seg>
              Herr talman! Den här särskilda debatten är inte helt särskild.
              Om de partier som initierat debatten är särskilt intresserade
              ur ett medborgarperspektiv eller det handlar om att politiskt
              försöka skuldbelägga socialförsäkringsministern eller regeringen
              får var och en själv bedöma.
            </seg>
          </u>
          <u>
            <seg>
              Om man ser vad som har kunnat läsas i medierna framgår att Försäkringskassan
              har haft problem.
            </seg>
          </u>
          <u>
            <seg>
              Ett citat lyder: I dag kan människor få vänta i flera månader
              på utbetalning av sin sjukpenning. Särskilt allvarligt är att
              det kan ta lika lång tid innan människor får veta att de inte
              får någon sjukpenning alls.
            </seg>
          </u>
          <note>
            Finns det någon som känner igen citatet? Det är från oktober
            2004 och kommer från dåvarande socialdemokratiska barn- och familjeministern
            Berit Andnor, när den genomsnittliga handläggningstiden var 40
            dagar. I dag är den mellan 30 och 32 dagar.
          </note>
          <note>
            I mars 2007 konstaterade förre generaldirektören Curt Malmborg:
          </note>
          <u>
            <seg>
              Vi har varken haft struktur, organisation eller metodik som erbjudit
              de rätta förutsättningarna för ett effektivt och serviceinriktat
              arbete. Det har skapat frustration hos medarbetarna och försvårat
              deras utveckling i arbetet och möjlighet till specialisering i
              yrket.
            </seg>
          </u>
          <u>
            <seg>
              Inte undra på att medarbetarna är trötta!
            </seg>
          </u>
          <u>
            <seg>
              Herr talman! Oppositionen anklagar regeringen för att ha ålagt
              Försäkringskassan för många nya förändringar och reformer. Med
              denna argumentering skulle alliansregeringen inte kunna genomföra
              viktiga reformer, som bland annat inneburit att hundratusentals
              människor kommit i arbete, rekordlågt ohälsotal det är 75 000
              färre än när vi tillträdde och valfrihet i barnomsorgen, utan
              myndigheternas organisation skulle styra propositionsordningen.
              Det innebär att oppositionen bör akta sig noga att utfästa vallöften
              innan man vet om Skatteverket, Kronofogdemyndigheten eller någon
              annan myndighet har den lämpliga organisationen att genomföra
              förslagen.
            </seg>
          </u>
          <u>
            <seg>
              Det bör i sammanhanget påpekas att alliansregeringen har tillskjutit
              extra resurser utöver gängse anslag till Försäkringskassan och
              i samförstånd med myndigheten. Nya förstärkningar kan vara behövliga,
              men dessa måste göras i samverkan med Försäkringskassan.
            </seg>
          </u>
          <u>
            <seg>
              Herr talman! Kristdemokraterna anser att det är viktigt att Försäkringskassan
              nu fortsätter sitt arbete för en fungerande organisation och beaktar
              den kritik som Justitieombudsmannen och Statskontoret framfört,
              för en ny, serviceinriktad verksamhet i enlighet med förvaltningslagen,
              med medborgarna i centrum och en anpassad funktion.
            </seg>
          </u>
          <note type="speaker">
            Anf. 6 LISELOTTE OLSSON (v):
          </note>
          <u>
            <seg>
              Herr talman! När jag var nyvald i Försäkringskassans styrelse
              i Västerbotten för drygt tio år sedan hälsades jag välkommen till
              familjen. Jag tyckte först att det var väldigt konstigt, och jag
              undrade var jag egentligen var. Men sedan förstod jag: Det fanns
              en samhörighetskänsla inom kassan och en känsla som baserades
              på att man kände och visste att man gjorde ett bra jobb. Man visste
              att man förvaltade arvet av något gemensamt och solidariskt uppbyggt.
              Jag tror till och med att det fanns en stolthet över att man var
              en viktig pusselbit i vårt välfärdssystem.
            </seg>
          </u>
          <u>
            <seg>
              Sedan dess har mycket hänt. Och hur tror ni, alla här inne och
              ni som följer debatten på tv, att det känns att jobba på Försäkringskassan?
              Hur tror ni att det känns att vecka efter vecka se och höra om
              kris i kassan, läsa om sjuka som får gå från hus och hem, pensionärer
              som inte får sina pengar i tid, sjuka som tvingas ut på arbetsmarknaden?
            </seg>
          </u>
          <u>
            <seg>
              Enligt en undersökning som ST gjort möter 47 procent av kassans
              anställda kritik och besvikelse från medborgare, och 16 procent
              utsätts för våld eller hot. Detta händer samtidigt som nästan
              hälften tvingas jobba övertid varje vecka. Det är ju faktiskt
              så att de anställda och de försäkrade är intimt förknippade med
              varandra. Har de anställda ingen möjlighet att göra ett bra jobb
              drabbas förstås de sjuka och handikappade i slutändan.
            </seg>
          </u>
          <u>
            <seg>
              Jag tycker att det är skamligt hur regeringen har misskött ansvaret
              för Försäkringskassan. Högerregeringen och socialförsäkringsministern
              har varit fartblinda i sin iver att rasera våra trygghetssystem.
              Och av bara farten har man offrat Försäkringskassan.
            </seg>
          </u>
          <u>
            <seg>
              Herr talman! För ganska precis ett år sedan hade jag en interpellationsdebatt
              med Husmark Pehrsson där jag berättade om den oro som både handläggare
              och fackligt förtroendevalda från Försäkringskassan i Västerbotten
              kände över vad som höll på att hända inom kassavärlden, både utifrån
              ett handläggarperspektiv och ett fackligt perspektiv och, främst
              förstås, ur de försäkrades synvinkel.
            </seg>
          </u>
          <u>
            <seg>
              Samtidigt som denna gigantiska omorganisation skedde ändrades
              en mängd regler inom socialförsäkringen, och dessutom skar man
              ned anslagen. Enligt ST har Försäkringskassans anslag minskat
              med 600 miljoner kronor sedan 2006. Under samma tid har antalet
              anställda minskat med 2 500 personer.
            </seg>
          </u>
          <u>
            <seg>
              Vem i hela världen trodde att detta skulle gå ihop? Jo, den högerstyrda
              regeringen och socialförsäkringsministern. De har inte tagit till
              sig något av vare sig oppositionens kritik, mediernas rapportering,
              fackens, de anställdas och de sjukas förtvivlan man har ångat
              på i samma takt.
            </seg>
          </u>
          <u>
            <seg>
              Sedan halvårsskiftet i fjol har regeringen infört en rad nya
              regler som ytterligare ökar arbetsbelastningen, däribland historiska
              försämringar av sjukförsäkringen, någonting som kallas rehabkedjan,
              nya tandvårdsregler, krav på intyg från skola och förskola vid
              ansökan om tillfällig föräldrapenning, jämställdhetsbonus och
              så vidare.
            </seg>
          </u>
          <u>
            <seg>
              Särskilt de nya reglerna i sjukförsäkringen har medfört stora
              problem, i första hand för de försäkrade men även för rättssäkerheten
              och förutsebarheten. Redan i remissvaret till förslaget om försämringarna
              i sjukförsäkringen skrev Försäkringskassan att man saknade en
              konsekvensanalys och att de nya reglerna skulle kräva mer personalresurser.
            </seg>
          </u>
          <u>
            <seg>
              Men regeringen lyssnade inte man hade bestämt sig för att genomföra
              den största förändringen av sjukförsäkringen på väldigt många
              år, till vilket pris som helst.
            </seg>
          </u>
          <u>
            <seg>
              Redan i september 2008 fanns det siffror på att kassan gick med
              väldiga underskott, och inte heller det verkar ministern ha tagit
              till sig.
            </seg>
          </u>
          <u>
            <seg>
              Och nu har Försäkringskassan av regeringen begärt ett anslag
              på 950 miljoner kronor för i år. Generaldirektör Adriana Lender
              säger: Vi har en mycket tuff ekonomisk situation. Jag kan konstatera
              att om vi inte får ett extra tillskott riskerar vi stora störningar
              i utbetalningar och service under 2009.
            </seg>
          </u>
          <u>
            <seg>
              Nu är det upp till regeringen att bevisa att man menar allvar
              med att Försäkringskassan ska ha en rimlig möjlighet att leva
              upp till sitt uppdrag. Jag tycker att ni från allianspartierna
              som har talat hittills verkar var mån om att det ska fungera.
            </seg>
          </u>
          <u>
            <seg>
              Min fråga till Husmark Pehrsson är: Finns det någon möjlighet
              att regeringen beviljar de ytterligare 950 miljoner kronor som
              Försäkringskassan säger är ett måste för att få verksamheten att
              fungera?
            </seg>
          </u>
          <u>
            <seg>
              Med dagens resurser måste 1 200 tillsvidareanställda och 500
              tillfälligt anställda sluta på Försäkringskassan i år. För att
              besparingarna inte ska äventyra verksamheten vill Försäkringskassan
              upphäva det rådande anställningsstoppet och anställa ytterligare
              200 personer. Det är klart att det behövs ett extra tillskott
              av pengar.
            </seg>
          </u>
          <u>
            <seg>
              Försäkringskassan skriver också: En utebliven budgetförstärkning
              skulle innebära en mycket allvarlig situation för Försäkringskassan.
              Försenade utbetalningar, bristande kvalitet, sämre måluppfyllelse
              inom sjukförsäkringen, sämre service och arbetsmiljörisker är
              de områden som vi ser de allvarligaste följderna av en utebliven
              budgetförstärkning.
            </seg>
          </u>
          <u>
            <seg>
              Nej, regeringen måste ta sitt ansvar och ge Försäkringskassan
              både resurser och arbetsro.
            </seg>
          </u>
          <u>
            <seg>
              Jag slutar mitt första inlägg med några frågor.
            </seg>
          </u>
          <u>
            <seg>
              Hur vill regeringen och Husmark Pehrsson att medborgarnas och
              Försäkringskassans anställdas förtroende ska återupprättas?
            </seg>
          </u>
          <u>
            <seg>
              Är ministern beredd att erkänna och ta sitt ansvar?
            </seg>
          </u>
          <u>
            <seg>
              Kommer Försäkringskassan att få de resurser de behöver för att
              klara sitt uppdrag?
            </seg>
          </u>
          <note>
            I detta anförande instämde Egon Frid och Hans Linde (båda v).
          </note>
          <note type="speaker">
            Anf. 7 GUNVOR G ERICSON (mp):
          </note>
          <u>
            <seg>
              Herr talman! Det har nu gått tre veckor sedan vi här i kammaren
              hade interpellationsdebatt om Försäkringskassan. Då hade ministern
              och de andra partierna i regeringen inga besked. Dagen efter debatten
              kom i varje fall ett besked. Det var att ministern önskar och
              vill att Försäkringskassan ska ha ett serviceåtagande gentemot
              medborgarna.
            </seg>
          </u>
          <u>
            <seg>
              Det regeringen borde göra är ett serviceåtagande gentemot Försäkringskassan.
              Det handlar om att tillskjuta de medel som behövs i stället för
              att ge nya uppdrag till kassan som riskerar att förvärra situationen
              ytterligare. Myndigheten har fått allvarlig kritik från JO och
              riskerar att inte klara av sina uppgifter, vilket vi har hört
              om tidigare här i dag. Det leder till att människor som har en
              svår ekonomisk situation får det ännu värre.
            </seg>
          </u>
          <u>
            <seg>
              Jag kan inte låta bli att förvånas över detta dribblande med
              siffror fram och tillbaka. I dag säger ministern att det handlar
              om ett tillskott på 1 200 miljoner. I interpellationssvaret för
              tre veckor sedan står det att det är ett tillskott på 1 400 miljoner
              kronor. Den fackliga organisationen ST har en annan bild. Det
              som vi inte hör här är hur man minskade anslaget med 1 miljard
              år 2007.
            </seg>
          </u>
          <u>
            <seg>
              Försäkringskassans problem kom upp till ytan genom medierna.
              När det blev alldeles uppenbart skrev ministern i Aftonbladet
              att mediebilden av Försäkringskassan var skev. Jag kan inte tolka
              det på något annat sätt än att ministern försöker gömma sig. Vi
              hörde även Solveig Zander säga att bilden var fel.
            </seg>
          </u>
          <u>
            <seg>
              Försäkringskassan gör ett jättebra jobb utifrån de förutsättningar
              som Försäkringskassan har. Med de resurser som Försäkringskassan
              har och med det regelverk som den borgerliga alliansen har genomfört
              kan det inte bli på annat sätt.
            </seg>
          </u>
          <u>
            <seg>
              Visst är det bra att handläggningstiderna har kortats. Det är
              sant att nio av tio får handläggning inom rätt tid, men det har
              skett till ett pris. ST redovisade i sin undersökning bland 9
              000 medlemmar på Försäkringskassan att 45 procent arbetar övertid
              varje vecka och att 39 procent upplever att de inte kan klara
              myndighetsuppdraget. Så kan vi inte ha det.
            </seg>
          </u>
          <u>
            <seg>
              Kassan måste ges förutsättningar att göra ett bra jobb. Regeringen
              har misslyckats i sitt ledarskap. Ni har talat om att minska utanförskapet.
              Men det ni har åstadkommit är ett verkligt utanförskap.
            </seg>
          </u>
          <u>
            <seg>
              Dessa förtvivlade människor vänder sig till kassan för att få
              ut sina pengar i tid och för att få besked: Kommer jag att få
              behålla min sjukpenning? Ingen kan ge tydliga svar. Det är inte
              lätt för vare sig handläggarna eller de personer som råkar ut
              för detta.
            </seg>
          </u>
          <u>
            <seg>
              Mitt i denna stora omorganisation, som faktiskt är den största
              förändringen av sjukförsäkringsorganisationen sedan 50-talet,
              genomför ni en regelverksförändring. Mer byråkrati och mer otrygghet
              är resultatet av regeringens politik.
            </seg>
          </u>
          <u>
            <seg>
              Regeringens sjabbel och klantighet skapar stora problem för enskilda
              människor. Är det möjligtvis en del i regeringens politik att
              göra trygghetssystemen sämre och mindre pålitliga? Är krisen i
              Försäkringskassan en medveten politik som bygger på en ideologisk
              hållning, eller är det bara ren inkompetens?
            </seg>
          </u>
          <u>
            <seg>
              Med politisk vilja går det att vända kris till möjlighet. Det
              är uppenbart att den moderatledda regeringen inte har några sådana
              politiska ambitioner. Det svenska trygghetssystemet har brister
              redan från början, men regeringen har försvagat det ytterligare.
              Försäkringskassan har missbedömt behovet av service och direktkontakt.
              SOM-institutet har gjort en undersökning där man tittar på svenskarnas
              förtroende för tolv myndigheter. Försäkringskassan har rasat från
              70 till 50 procent som har förtroende.
            </seg>
          </u>
          <u>
            <seg>
              Miljöpartiet anser att det inte längre går att lappa och laga
              i trygghetssystemen. Det behövs större förändringar. Att få en
              ny sammanhållen arbetslivstrygghet blir en viktig fråga för Miljöpartiet
              i det rödgröna samarbetet så att vi kan ställa upp ett alternativ
              inför nästa val. Att slå ihop Försäkringskassan och Arbetsförmedlingen
              och ge människor stöd att komma tillbaka är en arbetslivstrygghet.
              Nu talar man om en rehabkedja som inte finns. Det är en illusion
              från regeringen att tro att det ska lösa de här problemen.
            </seg>
          </u>
          <u>
            <seg>
              Jag är övertygad om att vi behöver börja om från början. Vi ska
              ta den här krisen som en möjlighet att faktiskt göra någonting
              nytt som skapar en arbetslivstrygghet för människor. Kundmötet
              är det viktigaste i kassans uppdrag. Det är mötet med människor
              som vi ska organisera verksamheten kring.
            </seg>
          </u>
          <u>
            <seg>
              Jag vill också se att små detaljer som ränta ska gälla åt båda
              håll. Det är jag glad åt att regeringen har tittat på. Jag har
              en fråga till ministern om man är beredd att göra det snabbt i
              en utredning i särskild ordning i stället för att lägga det i
              den stora parlamentariska utredningen.
            </seg>
          </u>
          <note type="speaker">
            Anf. 8 Statsrådet CRISTINA HUSMARK PEHRSSON (m):
          </note>
          <u>
            <seg>
              Herr talman! Under år 2008 fick Justitieombudsmannen in många
              anmälningar. Det var 120 fler anmälningar än vad som brukade vara
              normalt. Det handlade om försenade utbetalningar och bristande
              tillgänglighet. Det här är inte bra. Revision och granskning måste
              stärkas.
            </seg>
          </u>
          <u>
            <seg>
              Ett av de viktigaste uppdragen jag satte i gång med när jag blev
              minister år 2006 var att inleda arbetet med att tillskapa en kontroll-
              och granskningsmyndighet. Varför, undrar somliga? Jo, revision,
              kontroll och tillsyn var något som den förra regeringen glömde
              bort när man skapade den nya försäkringskassan och slopade Riksförsäkringsverket.
            </seg>
          </u>
          <u>
            <seg>
              Den nya myndigheten ska heta Inspektionen för socialförsäkringen
              och kommer att vara i gång redan den 1 juli i år. Syftet är att
              stärka kontroll och granskning av Försäkringskassan och socialförsäkringarna.
              Det är en myndighet med 435 miljarder kronor i utbetalningarna.
              Den betalar ut 1,2 miljarder kronor dagligen, och det finns inte
              någon tillräcklig tillsyn och rättssäkerhet för detta.
            </seg>
          </u>
          <u>
            <seg>
              Jag hoppas att också Socialdemokraterna i efterhand medger att
              man valde bort en tillsyn över denna stora myndighet när man tillskapade
              den år 2005. Man glömde bort tillsynen och rättssäkerheten för
              socialförsäkringarna.
            </seg>
          </u>
          <u>
            <seg>
              För mig handlar socialförsäkringarna om att rätt ersättning ska
              betalas ut till rätt person i rätt tid. Därför kommer bland annat
              Försäkringskassan att få uppdraget att sammanställa ett serviceåtagande
              till svenska folket som handlar om att vi som medborgare ska få
              veta vad vi kan förvänta oss av Försäkringskassan.
            </seg>
          </u>
          <u>
            <seg>
              Det handlar om information om handläggningstider och vad som
              gäller där. Det handlar om vilken återkoppling som Försäkringskassan
              ska ge, vilken tillgänglighet som ska erbjudas och vilka väntetider
              som är rimliga.
            </seg>
          </u>
          <u>
            <seg>
              Herr talman! Sjukförsäkringen administreras av Försäkringskassan
              och finns till för alla dem som inte kan arbeta på grund av sjukdom.
              Jag blev därför förvånad när vänsteroppositionen nu kräver att
              Försäkringskassan av arbetsmarknadspolitiska skäl också ska behålla
              personer som bedöms ha arbetsförmåga.
            </seg>
          </u>
          <u>
            <seg>
              Jag vill bara påminna om att den situationen känns igen. Så har
              det alltid varit tidigare när Socialdemokraterna har styrt. Man
              gömde undan människor och glömde bort i stället för att erbjuda
              rehabilitering och arbetsträning. Resultatet blev många gånger
              utslagning från arbetsmarknaden på livstid.
            </seg>
          </u>
          <u>
            <seg>
              I stället ska man om man har eller med olika stöd kan utveckla
              arbetsförmåga få hjälp via Arbetsförmedlingens olika program.
              Den dagen när arbetsmarknadsläget blir bättre och mer gynnsamt
              och vi ser en ny högkonjunktur ska man vara redo att gå ut i den.
            </seg>
          </u>
          <u>
            <seg>
              Socialdemokraternas egen utredning presenterades för mig år 2006.
              Den handlade om att man skulle titta på sin egen sjukförsäkring.
              I den skriver man: Sjukförsäkringen har tidigare tillåtits bli
              en parkeringsplats för problem som den inte var avsedd för. Brist
              på arbete enligt det regelverket kan aldrig vara ett skäl för
              sjukskrivning. Det skriver man i Socialdemokraternas egen utredning.
            </seg>
          </u>
          <u>
            <seg>
              Jag vill avslutningsvis fråga Socialdemokraterna: Kommer med
              er politik socialförsäkringen fortsatt vara en försäkring, eller
              ska det vara en medborgarlön? Det vore intressant att få det rapporterat
              nu i dag i denna kammare hur ni ser på socialförsäkringen. Ska
              det vara en försäkring, eller vill ni behålla människor där fast
              de kan utveckla en arbetsförmåga för att de ska få någon form
              av medborgarlön?
            </seg>
          </u>
          <note type="speaker">
            Anf. 9 VERONICA PALM (s):
          </note>
          <u>
            <seg>
              Herr talman! Det måste vara obegripligt för den som följer den
              här debatten hemifrån att hålla ordning på vem som gjorde vad
              och när och med vilka pengar, och alla använder olika siffror.
              Jag tror att de som följer den här debatten är till mångt och
              mycket människor som är drabbade av det som är upprinnelsen till
              debatten. Det är sjuka människor som inte får sin ersättning,
              det är äldre människor som inte kan få sitt bostadstillägg i tid
              och det är sjukskrivna som när de har passerat 180-dagarsgränsen
              och prövats mot hela arbetsmarknaden riskerar att kastas ut från
              sjukförsäkringen.
            </seg>
          </u>
          <u>
            <seg>
              Jag vill inte på något sätt göra anspråk på att klara av att
              klargöra det här. Jag vill bara ge några bilder. Vi slänger oss
              med siffror, och det riskerar att bli en politikerkäbbelbild.
            </seg>
          </u>
          <u>
            <seg>
              Justitieombudsmannen säger: Trots en mycket noggrann planering
              har problem i samband med förnyelsen av Försäkringskassan uppstått
              och främst under 2008. Det gjordes 500 anmälningar.
            </seg>
          </u>
          <u>
            <seg>
              Statskontoret säger: Kostnaderna för förändringsarbetet har uppgått
              till 700 miljoner kronor 20072008. Samtidigt har Försäkringskassans
              förvaltningsanslag sjunkit med ungefär samma summa.
            </seg>
          </u>
          <note>
            Riksdagens utredningstjänst säger att anslagen till Försäkringskassan
            2006 var 7,6 miljarder. I innevarande års budget, 2009, budgeterar
            regeringen 7,0 miljarder, en tioprocentig minskning.
          </note>
          <u>
            <seg>
              Statstjänstemännen, den fackliga organisation som organiserar
              anställda på Försäkringskassan, säger: Försäkringskassan har blivit
              en så besvärlig arbetsplats att personalen inte kan klara sina
              jobb. Hälften av de unga anställda vill lämna sitt arbete.
            </seg>
          </u>
          <u>
            <seg>
              Jag är djupt oroad. Och jag är inte här för att vinna någon debatt
              och för att slänga mig med de snyggaste siffrorna. Det skulle
              jag kunna ägna mycket tid åt, men det är inte därför jag är här.
              Socialdemokraterna, Vänsterpartiet och Miljöpartiet valde att
              begära en särskild debatt om situationen på Försäkringskassan
              därför att vi är oroliga. Vi är oroliga för situationen på Försäkringskassan.
              Vi är oroliga för grunden för välfärdsförsäkringarna. Därför valde
              vi att lyfta fram den här debatten. Och därför är det så viktigt
              att vi också diskuterar framtiden. Vad vill vi? Då duger inte
              de svar vi har fått från de borgerliga företrädarna här i dag.
            </seg>
          </u>
          <u>
            <seg>
              Det duger inte att säga att det var värre förr, att sossarna
              gjorde fel eller att vi visst har hittat några pengar någon annanstans
              som vi har trollat in i budgeten. Det duger inte. Folk ser varje
              dag hur situationen på Försäkringskassan är, och det vill jag
              diskutera. Då duger inte heller ett serviceåtagande. När jag läste
              pressmeddelandet kände jag först att det kanske ändå är rätt bra,
              att man kanske kan få en personlig kontakt ett servicekontrakt
              mellan mig som försäkrad och som är i behov av Försäkringskassans
              insatser och den handläggare som företräder min arbetsgivare som
              är ett av de största problemen i dag. Men det visade sig att så
              var det inte alls, utan det där serviceåtagandet handlade bara
              om att Försäkringskassan skulle skriva ned vad det är de ska göra,
              men de ska inte göra det, för det får de inga resurser till.
            </seg>
          </u>
          <u>
            <seg>
              Det här duger inte. Vi måste få en riktig diskussion om hur framtidens
              socialförsäkringar ska fungera och om att den myndighet som ska
              se till att pengarna betalas ut också fungerar.
            </seg>
          </u>
          <note type="speaker">
            Anf. 10 SOLVEIG ZANDER (c):
          </note>
          <u>
            <seg>
              Herr talman! I motiveringen till den här debatten skrev oppositionen
              att förtroendet för vårt generella välfärdssystem undergrävs om
              man fortsätter att jobba som alliansen gör. Min fråga är: Vad
              menar ni med det? Menar ni att välfärden är ett problem? Jag förstår
              inte det, därför att för mig är det generella välfärdssystemet
              någonting som är viktigt, någonting som vi alla ska slå vakt om
              och som vi har nytta av om vi blir sjuka.
            </seg>
          </u>
          <u>
            <seg>
              Vad är det då man gör från Försäkringskassan för att bättra på
              det här? Jo, Försäkringskassan själv förkortar det med tre bokstäver:
              ESR. Det betyder att omorganisationen innebär att det för kunden
              ska vara enkelt, snabbt och rätt. Man har vidtagit oerhört många
              åtgärder för att detta ska bli möjligt.
            </seg>
          </u>
          <u>
            <seg>
              Den största oron inför framtiden är att vi inte hanterar vårt
              generella välfärdssystem på rätt sätt, det vill säga att rätt
              person får rätt ersättning, som Cristina Husmark Pehrsson sade.
              Tidigare kunde man nämligen vara sjukskriven i ett år utan att
              någonting hände. Man fick ingen kontakt med någon handläggare,
              och ingen brydde sig. Man fick ingen rehabilitering. Det slogs
              fast i Försäkringskassans redovisning av SKA-projektet 2006. Där
              stod det att de som bodde i Norrland eller i Värmland var sjukare
              än de som bodde i Stockholm, och det vet vi var fel. Någonting
              att oroa sig för är om människor fick del av socialförsäkringssystemet
              fast de skulle ha haft a-kassa. Det kan man oroa sig för är något
              som kan undergräva välfärdssystemet. Det betyder alltså att det
              system vi hade var långt ifrån rättssäkert och innebar oerhörda
              mänskliga lidanden för dem som inte fick någon hjälp och behandling.
            </seg>
          </u>
          <u>
            <seg>
              Om den här utvecklingen hade fått fortsätta undrar jag hur tilltron
              till vårt sjukförsäkringssystem hade utvecklats. Givetvis blir
              det förändringar om man får börja jobba på ett nytt sätt, som
              Försäkringskassan nu har fått göra när man, Gunvor G Ericson,
              på ett helt annat sätt jobbar tillsammans med Arbetsförmedlingen
              någonting som ni ju tycker är bra och att man ska göra. Dessutom
              slipper nu Försäkringskassan ha rehabiliteringsansvaret. Det har
              nu landstingen. Det betyder att det blir mycket förändrade arbetsuppgifter
              för Försäkringskassan.
            </seg>
          </u>
          <u>
            <seg>
              3 promille utgör de klagomål om handläggning som kommer in till
              Försäkringskassan. Det är 3 promille för mycket, och det är det
              som man nu på alla sätt försöker komma till rätta med. Jag undrar:
              När ska ni från oppositionen sluta med den skrämselpropaganda
              ni bedriver gentemot de sjukskrivna och också handläggarna och
              tjänstemännen på Försäkringskassan? Är det inte dags att vi tillsammans
              inser att det är någonting på gång som är bra för vårt sociala
              välfärdssystem?
            </seg>
          </u>
          <note type="speaker">
            Anf. 11 ULF NILSSON (fp):
          </note>
          <u>
            <seg>
              Herr talman! Det är intressant att flera talare från oppositionen
              har nämnt tandvårdsreformen som en besvärlig reform.
            </seg>
          </u>
          <u>
            <seg>
              Jag pratade med en bekant hemma i Lund häromdagen som hade gjort
              en större tandvårdsbehandling. Vi räknade ut att det kostade honom
              ungefär hälften så mycket som det hade kostat honom med det gamla
              systemet med minimala subventioner.
            </seg>
          </u>
          <u>
            <seg>
              Det är intressant att när alliansen äntligen genomför en stor
              tandvårdsreform som vi har talat om i Sverige i årtionden är det
              enligt oppositionen någonting som leder till krångel för systemet
              och som är orsak till besvär.
            </seg>
          </u>
          <u>
            <seg>
              Över huvud taget är det en väldig blandning från oppositionspartierna
              i den här debatten. Å ena sidan handlar det om det vi alla är
              engagerade i, nämligen att få Försäkringskassan att fungera så
              bra som möjligt, och å andra sidan om att angripa den politik
              som regeringen för. Det är två skilda saker.
            </seg>
          </u>
          <u>
            <seg>
              Jag hävdar att det faktum att Försäkringskassan har haft problem
              inte i första hand har att göra med att vi har fått en tandvårdsreform.
              Det har inte första hand att göra med att förtidspensionärer har
              fått möjlighet att pröva på arbetsmarknaden. Det har inte i första
              hand att göra med att vi har fått en rehabiliteringsgaranti och
              andra regler för aktiv rehabilitering. Det är en väldigt dålig
              argumentation från oppositionen att blanda ihop det och samtidigt
              inte över huvud taget kommentera de förändringar och förbättringar
              med försäkringsinspektion, uppföljning och resurstillskott som
              regeringen gör när det gäller Försäkringskassan. Hade ni haft
              ett seriöst intresse av att få Försäkringskassan att fungera bättre
              skulle diskussionen i dag ha handlat om det och inte om det som
              vi har en massa andra tillfällen att diskutera, nämligen vår olika
              syn på hur sjukförsäkringarna ska vara upplagda, för det är den
              rent politiska diskussionen.
            </seg>
          </u>
          <u>
            <seg>
              Min grundinställning när det gäller sjukförsäkringar och socialförsäkringar
              är att vem som helst kan råka ut för sjukdom eller drabbas av
              någonting. Då är det viktigt för oss att veta att det finns försäkringspengar
              som betalas ut till den som har rätt till det och att man har
              möjlighet att klara sin försörjning. I de sammanhangen är det
              naturligtvis också viktigt att vården är kvalificerad och kommer
              i rätt tid. Social trygghet och bra vård är det minsta vi kan
              begära när vi blir sjuka. Det är min och hela alliansregeringens
              uppfattning att vi verkligen ska följa detta och lägga ned en
              oerhört stor möda på att se till att den sociala tryggheten fungerar
              och att vi kan lita på den. En modern liberal välfärdsstat måste
              ha fungerande socialförsäkringar.
            </seg>
          </u>
          <u>
            <seg>
              Som vi har sagt tidigare är de fall där människor har behövt
              vänta i månader på sin rättmätiga ersättning, föräldraförsäkring
              och sjukförsäkring, oacceptabla. Så ska det inte vara. Det ska
              ingen behöva acceptera.
            </seg>
          </u>
          <u>
            <seg>
              De som arbetar på Försäkringskassan ska inte behöva känna sig
              pressade av dåliga rutiner och oklara arbetsuppgifter och av att
              människor kommer dit och är missnöjda.
            </seg>
          </u>
          <u>
            <seg>
              JO skriver, och det tycker jag är en bra utgångspunkt i arbetet,
              att när så många är beroende för sin försörjning ställs det särskilt
              stora krav på snabbhet, service och tillgänglighet. Det är just
              därför jag välkomnar det som ministern nämnde här, nämligen att
              vi får en inspektion över socialförsäkringen som ska kontrollera
              denna enkla och självklara men ändå så viktiga utgångspunkt att
              ersättningen går till rätt person, i rätt tid och vid rätt tillfälle.
            </seg>
          </u>
          <note type="speaker">
            Anf. 12 LARS GUSTAFSSON (kd):
          </note>
          <u>
            <seg>
              Herr talman! Med all respekt för denna kammare och Sveriges riksdags
              funktion kommer jag att tänka på att om man stänger av ljudet
              på en riksdagsdebatt ser det ibland ut som en Buster Keaton-film.
              Jag tänker på pajkastning. Det känns som om det är lite grann
              åt det hållet ibland här.
            </seg>
          </u>
          <u>
            <seg>
              Nu pratar man om att de här stora reformerna, exempelvis vårdnadsbidraget,
              har belastat mycket. Vårdnadsbidraget infördes i Kungsbacka i
              höstas. Det innebar att kön till barnomsorgen försvann. Det var
              bra. Man behövde bara bygga ett par avdelningar i stället för
              30. Det berörde 99 familjer. Jag tror inte att Försäkringskassans
              verksamhet går under på grund av 99 personer i en kommun med 60
              000 invånare. Vi hörde Ulf Nilsson tala om tandvårdsreformen här
              också.
            </seg>
          </u>
          <u>
            <seg>
              Det måste vara de medborgare vi ska serva som ska vara i fokus.
              Det måste vara myndighetsuppdraget.
            </seg>
          </u>
          <u>
            <seg>
              När en myndighet sammanställer ett budgetförslag måste detta
              vara genomförbart. Om en uppdragsgivare dessutom är beredd att
              tillskjuta ytterligare medel, utöver detta, och det likväl inte
              är enligt behoven måste man och det gör jag fråga sig varför.
              75 000 färre sjukskrivningar borde enligt alla förnuftsmässiga
              slutsatser innebära att arbetsuppgifter kan överföras till annan
              verksamhet. Det kan inte vara ett mål att fler ska vara långtidssjukskrivna
              eller bli förtidspensionerade även om detta underlättar myndighetens
              arbete. Det kan inte vara ett politiskt uppdrag att detaljstyra
              telefonfunktioner, handledningsordningar eller ärendehantering
              på Försäkringskassan. 349 riksdagsledamöter kan rimligen inte
              vara generaldirektörer eller organisationshandledare.
            </seg>
          </u>
          <u>
            <seg>
              Kan oppositionen garantera att det nya anslagsäskandet är rätt?
              Så låter det om man lyssnar på oppositionen. När en båt tar in
              vatten finns det tre sätt att handla på. Man skaffar fler öskar,
              man tätar hålen eller man gör bådadera. Jag tror på det senaste
              alternativet. Överfört på Försäkringskassan innebär det en bättre
              organisation, raka regelverk och verklighetsförankrade budgetförslag.
              Om detta genomförs behöver vi inte ha fler sådana här debatter.
            </seg>
          </u>
          <note type="speaker">
            Anf. 13 LISELOTTE OLSSON (v):
          </note>
          <u>
            <seg>
              Herr talman! Jag ska börja med att lugna socialförsäkringsministern.
              Socialförsäkringen ska självfallet fortsätta att vara en försäkring.
              Det är inte från vänsterhåll som attacken mot försäkringen har
              kommit. Eller hur?
            </seg>
          </u>
          <u>
            <seg>
              I mitt förra anförande tog jag upp de varningssignaler som fanns
              om att regeringens politik och brist på ansvar höll på att helt
              slå undan fötterna på Försäkringskassans möjlighet att göra det
              den skulle. Ingen har väl kunnat undgå hur situationen för de
              försäkrade har varit och till viss del fortfarande är. Det har
              vi pratat om här i en timme. Vi vet att det under sommaren och
              hösten ledde till att pensionärer fick vänta på pengar, sjuka
              fick sälja sitt hus och så vidare. Det var en katastrofsituation.
              Nu under hösten har situationen förbättrats när det gäller handläggningstider,
              men problemen kvarstår när det gäller de omänskliga beslut som
              Försäkringskassan tvingas fatta till följd av nya regler i sjukförsäkringen.
            </seg>
          </u>
          <u>
            <seg>
              De allra flesta kan inte vänta en månad eller längre än en månad
              på en utbetalning. Därför har Vänsterpartiet drivit kravet på
              en garanti för utbetalning eller beslut inom en månad. Försenade
              utbetalningar från Försäkringskassan ska ge rätt till dröjsmålsränta
              efter 30 dagar och rätt till skadestånd efter 60 dagar. Därför
              är det väldigt roligt och jag välkomnar det att regeringen nu
              ska utreda det som Vänsterpartiet var ensamt om att rösta för
              i december. Men jag skulle vilja ha ett mer exakt besked om när
              denna utredning kommer och när den ska vara klar. Den som har
              drabbats av försenade utbetalningar och tvingats låna från vänner
              och bekanta vill nog också ha ett besked om när staten tänker
              göra rätt för sig.
            </seg>
          </u>
          <u>
            <seg>
              Herr talman! Utöver den kritik jag tog upp i mitt första anförande
              konstaterar Statskontoret i en rapport, vilket andra också har
              tagit upp, att Försäkringskassan på grund av omorganisationen
              inte har kunnat uppnå målen för handläggningstiderna 2008, och
              det finns risk för att utbetalningar till de försäkrade återigen
              försenas. Den ansträngda ekonomin riskerar också att leda till
              felaktiga beslut.
            </seg>
          </u>
          <u>
            <seg>
              JO riktar också skarp kritik mot Försäkringskassan och säger
              att man försummat de förvaltningsrättsliga kraven på en ärendehandläggning.
              De försäkrade har till exempel inte fått veta vem deras handläggare
              är. Man har inte heller kunnat nå någon person per telefon. Jag
              tycker att det är allvarligt när en statlig myndighet inte klarar
              av det mest grundläggande i förvaltningslagen. Tilliten och förtroendet
              för vårt gemensamma välfärdssystem raseras när sjuka och handikappade
              inte kan lita på att de ska få sina pengar i tid.
            </seg>
          </u>
          <u>
            <seg>
              Nu undrar jag: Kan ministern svara på vad kassan har gjort för
              att rätta till det här? Får de försäkrade nu möjlighet att kontakta
              sin handläggare?
            </seg>
          </u>
          <u>
            <seg>
              Jag vill sluta med den fråga som jag ställde i mitt förra inlägg
              också. Lyssnar ni på signaler? Ni säger att oppositionen kommer
              med kritik och signaler. Men det är Försäkringskassans nya generaldirektör
              som talar om vad som kommer att hända om man inte får de här pengarna.
              Kommer ni att lyssna på det hon säger och det Försäkringskassan
              begär för att Försäkringskassan ska kunna klara sitt uppdrag?
              Om inte det är en tydlig signal, vad behöver ni då för att rätta
              till detta?
            </seg>
          </u>
          <note type="speaker">
            Anf. 14 GUNVOR G ERICSON (mp):
          </note>
          <u>
            <seg>
              Herr talman! Vi har nu hört att servicekontrakt och tillsynsmyndighet
              ska lösa de problem som har funnits inom kassan. Men myndigheten
              är ju inte till för enskilda människor att vända sig till. Som
              vi från oppositionen ser det måste vi få till en myndighet där
              kundmötet är det viktigaste, mötet med människor av kött och blod,
              inte blanketter eller ändlös väntan i telefon. Det är det som
              det handlar om.
            </seg>
          </u>
          <u>
            <seg>
              Elisabeth Ström, vice vd på Posten, skrev i Dagens Industri för
              en tid sedan: Vägen tillbaka för Försäkringskassan står och faller
              med förmågan att snabbt återställa kvaliteten i kundmötet. Det
              är det vi måste ha fokus på. Det är just det mötet det handlar
              om.
            </seg>
          </u>
          <u>
            <seg>
              Det är regeringen som är ansvarig för de spelregler som man sätter
              upp för kassan. Det är därför det är ett politiskt ansvar. Vi
              ska inte in och diskutera i detalj, men spelreglerna är faktiskt
              ett politiskt ansvar, och det är det jag tycker att vi ska diskutera
              i den här debatten. Vad vill ministern åstadkomma för att värna
              mötet med kunden?
            </seg>
          </u>
          <u>
            <seg>
              Ministern svarade inte på min fråga från det första inlägget
              om det här med ränta. Jag välkomnar beskedet att det blir en utredning,
              men jag skulle också gärna vilja höra lite mer om vilken form
              av utredning det blir. Ska det begravas i den parlamentariska
              utredningen om socialförsäkringar vi vet inte när den kommer eller
              kan en särskild utredning skyndsamt tillsättas? År 2007, när vi
              röstade om att vi skulle införa rätten för Försäkringskassan att
              ta ut ränta, röstade ni ju nej till att det också skulle gälla
              åt båda håll. Jag hoppas verkligen att ministern kan svara att
              det sker i en särskild ordning, för jag tycker att det är hög
              tid att de som har dabbats negativt av regeringens dåliga ledarskap
              också kan få ersättning när det blir försenade utbetalningar från
              Försäkringskassan.
            </seg>
          </u>
          <u>
            <seg>
              Men det finns också behov av att diskutera vilka spelregler kassan
              faktiskt har. Vilka möjligheter har man? Vi har förändrat regelverket.
              Det var någonting som ni drev igenom den 4 juni 2008, mitt uppe
              i omorganisationen. Vi sade: Lugna er!
            </seg>
          </u>
          <u>
            <seg>
              Försäkringskassan var jättetydlig i sitt remissvar och sade:
              Vi kan inte genomföra den gigantiska omorganisationen och göra
              de här förändringarna av regelverket.
            </seg>
          </u>
          <u>
            <seg>
              Men ni gjorde det ändå. Det ansvaret måste ni ta.
            </seg>
          </u>
          <u>
            <seg>
              Låt mig berätta om en tjej som heter Theres. Hon har skrivit
              till mig flera gånger och berättat om hur det faktiskt kan vara.
              Hon vill inget hellre än att komma tillbaka. Hon har varit sjukskriven
              i fem år på grund av utbrändhet och smärtproblematik. Förra våren
              försökte hon börja arbetsträna, men det fick avbrytas på grund
              av ett allvarligt diskbråck. Under hösten kom hon på benen igen
              och kunde göra små saker för att ha som mål att sakta kunna komma
              tillbaka i arbetsträning. Skrivbordsarbete har hon tidigare haft,
              men det klarar inte hennes kropp längre. Hon behöver ha ett annat
              arbete där hon kan röra på sig. Hon ville börja studera och skaffa
              sig en utbildning som leder till jobb, men Försäkringskassan säger
              nej; påbörjar hon studier dras sjukförsäkringen in.
            </seg>
          </u>
          <u>
            <seg>
              Det är den typen av regelverk som vi måste diskutera tillsammans.
              Hur kan vi få ett regelverk som gör att människor kommer tillbaka?
              Reglerna låser nu snarare in människor i fack.
            </seg>
          </u>
          <u>
            <seg>
              Sluta lappa och laga i ett trasigt system! Gör det möjligt att
              bygga ett nytt trygghetssystem som sätter mötet med kunden i centrum!
              Är socialförsäkringsministern beredd att anta den utmaningen?
              Finns den politiska viljan?
            </seg>
          </u>
          <note type="speaker">
            Anf. 15 Statsrådet CRISTINA HUSMARK PEHRSSON (m):
          </note>
          <u>
            <seg>
              Herr talman! När det gäller resurser finns det svart på vitt:
              Alliansregeringen har tillfört 1,2 miljarder kronor till Försäkringskassan.
              Försäkringskassan har fått det anslag man begärde.
            </seg>
          </u>
          <u>
            <seg>
              Herr talman! Jag skulle vilja diskutera något om det nya regelverket
              eftersom detta förs fram. Många vill att vi ska vänta och se.
              Men de av de 5 000 personer som har sjukersättning som jag har
              mött det senaste halvåret många gånger är detta ett resultat av
              en tidigare sjukförsäkring som inte fungerade ber om hjälp att
              komma tillbaka, och det ger nu denna regering, medan den gamla
              regeringen låste in de här personerna.
            </seg>
          </u>
          <u>
            <seg>
              Jag har gjort många besök på försäkringskassor, och jag har läst
              Socialförsäkringsutredningens betänkande från Anna Hedborg. Det
              går naturligtvis inte att vänta och se. Det handlar om att ge
              människor hjälp och stöd att komma tillbaka, människor som bara
              satt hemma och väntade på ingenting.
            </seg>
          </u>
          <u>
            <seg>
              770 000 personer befann sig i sjukförsäkringen när denna regering
              tog över. Många hamnade där därför att ingenting gjordes. Två
              år senare kunde regeringen presentera ett färdigt förslag, och
              den 1 juli 2008 trädde reglerna i kraft. Men vi lyssnade på Försäkringskassan
              och dess remissvar, och i full kraft var inte reglerna förrän
              den 1 januari i år. Dessutom har pengar, mer än vad man ville
              ha, avsatts för detta ändamål.
            </seg>
          </u>
          <u>
            <seg>
              Två år kan tyckas vara en kort tid om man jämför med att den
              förra regeringen inte lyckades göra någonting på tolv år, men
              två år är ingen kort tid om man är sjukskriven, sitter hemma och
              väntar på att någonting ska hända.
            </seg>
          </u>
          <u>
            <seg>
              Här har vi hört oppositionen klaga på alliansregeringen. Vad
              vill ni göra i stället? Vill ni återta den gamla utsorteringskedjan
              med passiva insatser och byta den mot denna regerings aktiva insatser?
            </seg>
          </u>
          <u>
            <seg>
              Jag kan i alla fall lova att vi i denna regering kommer att göra
              vad vi kan för att se till att Försäkringskassan kan ha den service
              som medborgarna förväntar sig av den.
            </seg>
          </u>
          <note type="speaker">
            Anf. 16 VERONICA PALM (s):
          </note>
          <u>
            <seg>
              Herr talman! För att göra det tydligt för socialförsäkringsministern
              och för kammaren: Jag vill ha en sjukförsäkring som håller hela
              vägen ut. Jag vill ha en sjukförsäkring som ger aktivt stöd tillbaka
              till arbete, som omfattar alla, som bygger på inkomstbortfallsprincipen
              och som inte har ett bästföredatum och du alltså inte kastas ut
              hur sjuk du än är. Så var den diskussionen avslutad!
            </seg>
          </u>
          <u>
            <seg>
              I två år har den här regeringen nu skyllt på andra. Finansministern
              skyller på bankerna, statsministern skyller på bilindustrin, jordbruksministern
              skyller på Konsum för de höga matpriserna och socialförsäkringsministern
              skyller på Försäkringskassan. Det kanske är dags att börja ta
              ansvar och sluta gömma sig bakom finanskrisen, för det här landet
              lever i dag mitt i en jobbkris, som ni är ansvariga för, en klimatkris,
              som ni faktiskt kan hantera om ni vill, och en otrygghetskris
              som sprider sig, där tilltron till trygghetssystemen och välfärdsförsäkringarna
              undergrävs när man inte låter Försäkringskassan få möjlighet att
              göra sitt jobb.
            </seg>
          </u>
          <u>
            <seg>
              Jag skulle önska att socialförsäkringsministern och regeringen
              tog ett ansvar för Försäkringskassan inte för min skull, inte
              för att jag vill det utan för alla dem som drabbas varje dag,
              för alla oss som kan och sannolikt kommer att drabbas i framtiden
              och för tilliten till välfärdsförsäkringarna. Det är min sista
              önskan inte för min skull, inte för att Socialdemokraterna, Vänsterpartiet
              och Miljöpartiet så tydligt har stått upp och sagt att Försäkringskassan
              behöver resurser, utan för det faktum att Försäkringskassan behöver
              resurser för att kunna göra ett fullgott arbete när det gäller
              skyddet och försäkringarna i välfärdssystemet.
            </seg>
          </u>
          <note type="speaker">
            Anf. 17 SOLVEIG ZANDER (c):
          </note>
          <u>
            <seg>
              Herr talman! Jag måste ställa frågan till oppositionen: Vill
              ni ha tillbaka det som rådde på 1990-talet och i början av 2000-talet,
              det som Gunvor G Ericson så tydligt beskrev med hjälp av en person
              som hade väntat i fem år som sjukskriven innan något gjordes,
              eller som det var att 140 personer per dag blev förtidspensionerade?
            </seg>
          </u>
          <u>
            <seg>
              Jag fick svaret av Veronica Palm när hon sade: Vi socialdemokrater
              vill att det ska vara en aktiv rehabilitering. Det är precis det
              som vi från alliansens sida har genomfört. Jag kan därför inte
              förstå vad ni, Veronica Palm, egentligen har synpunkter på. I
              själva verket vill ni att de passiva sjukskrivningarna ska fortsätta
              och att människor hamnar i utanförskap.
            </seg>
          </u>
          <u>
            <seg>
              Försäkringskassan har en läxa att göra, en läxa som fortfarande
              inte är gjord. Vi litar på att de fortsätter med den. Vi lyssnar
              nämligen på de synpunkter som kommer bland annat i mötet med kunden.
              Vi ser nu att nya kontor öppnas där människor har möjligheter
              till personliga kontakter. Man utökar öppettiderna och försöker
              att på alla sätt se till att kunden ska få den bästa servicen.
            </seg>
          </u>
          <u>
            <seg>
              När vi hade det öppna sammanträdet sade JO att en myndighet som
              Försäkringskassan, med så oerhört många reformer, måste vara beredd
              på nya reformer även under en omorganisation. Det betyder att
              Försäkringskassan har mycket att göra, men de är på god väg att
              lösa problemen på ett positivt sätt.
            </seg>
          </u>
          <note type="speaker">
            Anf. 18 ULF NILSSON (fp):
          </note>
          <u>
            <seg>
              Herr talman! Flera av oss har talat om någon form av kompensation
              eller ränta när utbetalningarna eller handläggningen inte sker
              i tid. Det stöder jag. Det är bra att även ministern börjar tala
              om det. Det är en av de få saker som oppositionen tagit upp i
              dag. Sammanfattningsvis kan vi, efter flera debattrundor, konstatera
              att vi har en opposition där de tre partierna i dag inte har lämnat
              några gemensamma starka förslag till hur de vill garantera att
              socialförsäkringarna ska fungera i vardagen.
            </seg>
          </u>
          <u>
            <seg>
              Verkligheten är den att det tidigare regeringspartiet, Socialdemokraterna,
              var helt oförberedda på de problem som deras omorganisation av
              Försäkringskassan orsakade. Först nu, när problemen i Försäkringskassan
              genom offentlig debatt och kritik blivit uppenbara, har de högljutt
              börjat tala om dem. Jag vill upprepa att de nu försöker säga att
              det är alla de nya reglerna som Försäkringskassan inte klarar
              av. När man läser JO:s kritik och spekulation över olika orsaker
              får man inte alls den bilden.
            </seg>
          </u>
          <u>
            <seg>
              Jag konstaterar att vi inte fått något riktigt svar på frågan
              vilka förändringar oppositionen vill göra för att få Försäkringskassan
              att fungera bättre. Även om vi ser att Försäkringskassan nu fungerar
              bättre och bättre vill jag därför fråga: Vad vill ni göra? Vill
              ni avskaffa tandvårdsreformen, som jag nämnt som ett skräckexempel?
              Vill ni avskaffa jämställdhetsbonusen? Vill ni avskaffa möjligheten
              för förtidspensionärer att pröva att arbeta utan att gå miste
              om sin förtidspension? Nej, vi får inga svar.
            </seg>
          </u>
          <u>
            <seg>
              Det viktigaste för mig, Folkpartiet och alliansen är att människor
              känner förtroende för socialförsäkringarna, och jag tror att vi
              är på rätt väg. Nu är siffrorna antalet som får en bra handläggning
              inom en månad bättre än de var när den tidigare regeringen lämnade
              över regeringsmakten 2006. Vi är på rätt väg, och regeringen är
              handlingskraftig. Däremot har vi inte fått några bra förslag från
              oppositionen.
            </seg>
          </u>
          <note type="speaker">
            Anf. 19 LARS GUSTAFSSON (kd):
          </note>
          <u>
            <seg>
              Herr talman! Jag skyller inte på klimatet. Jag tror att han som
              skapade klimatet gjorde världen beboelig. Han är mycket klyftare
              än vi i denna kammare.
            </seg>
          </u>
          <u>
            <seg>
              När det gäller Försäkringskassan fick jag i höstas ett mejl från
              en förtvivlad kvinna. Hon fick en skada 1989, och nu var hon orolig
              för sin sjukförsäkring. Jag skyller inte på någon annan än Socialdemokraterna
              och de regeringar som inte tagit tag i detta. En människa ska
              väl inte 19 år senare behöva vara orolig för sin sjukförsäkring;
              då är det något som är totalt fel. Att i det läget säga att vi
              inte ska göra något på grund av att en myndighet har svårt att
              organisera sig vore oförskämt. Det vore en kränkning av denna
              kvinna. Vi har haft alldeles för många sådana.
            </seg>
          </u>
          <u>
            <seg>
              Det innebär inte att saker och ting är bra. Jag är inte glad
              över att handläggningstiderna varit så långa. Jag har grannar
              som råkat ut för det. Det är helt orimligt. Men det är ett myndighetsansvar
              att tala om det i tid. Vi kan bara besluta utifrån de uppgifter
              vi får. Vi kan inte besluta utifrån vad 349 personer i kammaren
              tycker. Det är vad jag menar. Blanda inte in finanskris och annat!
              Det var inte på grund av finanskris som kvinnan blev påkörd.
            </seg>
          </u>
          <u>
            <seg>
              Jag är helt övertygad om att den inriktning som nu finns och
              det arbete vi gör kommer att leda till en förbättring. Det gäller
              dock att fortsätta att hålla fast vid att reglerna ska vara korrekta.
              Man ska också få besked och hjälp samt utbetalning i tid. Det
              är det viktiga för medborgarna, och det har vi ansvar för. Det
              ska vi lägga resurser på. Vi ska inte hälla dem i tomma kärl som
              läcker. Vi vill se till att kärlen både är täta och kan bli överfyllda
              så att alla får del av överflödet.
            </seg>
          </u>
          <note type="speaker">
            Anf. 20 LISELOTTE OLSSON (v):
          </note>
          <u>
            <seg>
              Herr talman! Jag ska börja med att lugna Solveig Zander. Vi vill
              verkligen inte ha tillbaka det system som var tidigare. Det var
              ett system som tillät den borgerliga regeringen att 1993 pensionera
              63 000 om man nu ska prata historia, vilket alliansen verkar vara
              intresserad av och förtjust i.
            </seg>
          </u>
          <u>
            <seg>
              Vi vill ha ett rättvist, solidariskt uppbyggt, generellt välfärdssystem.
              Folk ska våga vara sjuka, kunna lita på att få sina pengar i tid
              och veta att systemet fungerar. Vi ska vara beredda att betala
              för vår gemensamma välfärd. Det som alliansen nu har raserat kommer
              vi att ändra på 2010.
            </seg>
          </u>
          <u>
            <seg>
              När vi började dagens debatt hade jag en förhoppning om att ministern
              skulle ha med sig ett positivt besked om vad hon och regeringen
              hade för avsikt att göra för att ge Försäkringskassan upprättelse
              och en verklig möjlighet att utföra sitt uppdrag. Tyvärr kom ministern
              tomhänt till dagens debatt. Det enda vi fått höra från högeralliansen
              är att de skyller ifrån sig och dribblar med siffror.
            </seg>
          </u>
          <u>
            <seg>
              År 2007 betalade Försäkringskassan ut 436 miljarder till sjuka,
              småbarnsföräldrar, pensionärer, personer med funktionshinder,
              personer som behövde tandvård och så vidare. Utgifterna motsvarar
              nästan halva Sveriges statsbudget och är avgörande för alla medborgares
              trygghet. Att servicen är god är således av stor betydelse. Därför
              undrar jag: Hur ska inspektionen kunna göra något åt situationen
              vid Försäkringskassan när regeringen inte är villig att tillskjuta
              resurser?
            </seg>
          </u>
          <u>
            <seg>
              Jag skulle vilja avsluta med att än en gång återge vad Försäkringskassan
              säger, nämligen att en utebliven budgetförstärkning skulle innebära
              en mycket allvarlig situation för Försäkringskassan. Försenade
              utbetalningar, bristande kvalitet, sämre måluppfyllelse inom sjukförsäkringen,
              sämre service och arbetsmiljörisker är de områden där man ser
              de allvarligaste följderna av en utebliven budgetförstärkning.
            </seg>
          </u>
          <u>
            <seg>
              Alliansen har nu chansen att ge kassan en reell möjlighet att
              klara av sitt uppdrag. Jag vädjar därför: Ta chansen och rädda
              det som räddas kan!
            </seg>
          </u>
          <u>
            <seg>
              Låt mig tillägga att om vi hade haft makten skulle jag verkligen
              ha tagit kassans oro och signaler på allvar.
            </seg>
          </u>
          <note type="speaker">
            Anf. 21 GUNVOR G ERICSON (mp):
          </note>
          <u>
            <seg>
              Herr talman! Ministern talar om problemen som om hon inte var
              ansvarig. Det är antingen den förra regeringens fel eller kassans
              fel. Ministern och övriga borgerliga företrädare har inte sagt
              ett ord i dag om hur de och regeringen vill förbättra förutsättningarna
              för Försäkringskassan så att människor åter ska kunna lita på
              den. Det handlar om mötet med kunden, och det har vi inte hört
              någonting om. Uppenbarligen tycker man att det fungerar bra som
              det är. Det sades visserligen att man nu, i vanlig ordning, ska
              bereda ärendet för att se om det kanske behövs lite mer pengar.
            </seg>
          </u>
          <u>
            <seg>
              Solveig Zander lyssnar uppenbarligen inte på vad vi säger. Miljöpartiet
              vill ha ett nytt trygghetssystem som ger människor verklig möjlighet
              att kunna komma tillbaka. Er modell, Solveig Zander, är att lämna
              pengarna för rehabilitering till sjukvården och samtidigt införa
              skarpa tidsgränser. Men det systemet fungerar inte. Den tjej som
              jag tidigare berättade om behöver hjälp för att komma in på studier,
              men den hjälpen får hon inte av Försäkringskassan med det regelverk
              som ni infört. Det måste ni ta ansvar för!
            </seg>
          </u>
          <u>
            <seg>
              Försäkringskassan måste jobba efter de regler som ni sätter upp.
              Det är de som har att utföra sitt uppdrag enligt det regelverk
              som ni skapar. Några andra regelverk kan de inte arbeta efter.
              Krisen i Försäkringskassan handlar om det som regeringen har satt
              upp spelregler för. Ta ert ansvar! Var en regering!
            </seg>
          </u>
          <note>
            Överläggningen var härmed avslutad.
          </note>
          <note>
            7 § Meddelande om utrikespolitisk debatt
          </note>
          <note>
            Talmannen meddelade att den utrikespolitiska debatten skulle
            äga rum onsdagen den 18 februari kl. 9.00.
          </note>
          <note>
            Meddelandet hade delats ut till riksdagens ledamöter.
          </note>
          <note>
            8 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2008/09:277
          </note>
          <note>
            Interpellation 2008/09:277 Åtgärder mot jobbkrisen
          </note>
          <note>
            Interpellationen kommer att besvaras måndagen den 9 mars 2009.
          </note>
          <u>
            <seg>
              Skälet till dröjsmålet är tjänsteresa och sedan tidigare inbokade
              engagemang.
            </seg>
          </u>
          <note>
            Erik Nymansson
          </note>
          <note>
            Interpellation 2008/09:279
          </note>
          <note>
            Interpellation 2008/09:279 Begreppet utanförskap
          </note>
          <note>
            Interpellationen kommer att besvaras måndagen den 9 mars 2009.
          </note>
          <u>
            <seg>
              Skälet till dröjsmålet är tjänsteresa och sedan tidigare inbokade
              engagemang.
            </seg>
          </u>
          <note>
            Erik Nymansson
          </note>
          <note>
            Interpellation 2008/09:292
          </note>
          <note>
            Interpellation 2008/09:292 Utanförskapet
          </note>
          <note>
            Interpellationen kommer att besvaras måndagen den 9 mars 2009.
          </note>
          <u>
            <seg>
              Skälet till dröjsmålet är tjänsteresa och sedan tidigare inbokade
              engagemang.
            </seg>
          </u>
          <note>
            Erik Nymansson
          </note>
          <note>
            9 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            10 § Förnyad bordläggning
          </note>
          <note>
            Föredrogs och bordlades åter
          </note>
          <note>
            11 § Genomförande av det tredje penningtvättsdirektivet
          </note>
          <note>
            Föredrogs
          </note>
          <note type="speaker">
            Anf. 22 MARGARETA PERSSON (s):
          </note>
          <u>
            <seg>
              Herr talman! I dag behandlar kammaren regeringens proposition
              2008/09:70, Genomförande av det tredje penningtvättsdirektivet
              . Därmed ersätts den nuvarande penningtvättslagen med en ny lag
              om åtgärder mot penningtvätt och finansiering av terrorismen.
              Vi kan konstatera att det har tagit tid att komma till beslut,
              men nu är vi här, och det välkomnar vi. Bättre sent än aldrig,
              som man kan säga.
            </seg>
          </u>
          <u>
            <seg>
              Grov organiserad brottslighet är ett växande samhällsproblem,
              och det finns i dag en stark koppling mellan denna typ av brottslighet
              och ekonomisk brottslighet. Penningtvätt är en ofrånkomlig del
              i nästan all kriminell verksamhet. Svarta pengar måste bli vita
              för att brottsligheten ska vara lyckad. Därför är det viktigt
              att det finns skarpa regler som motverkar penningtvätt.
            </seg>
          </u>
          <u>
            <seg>
              Med den nya lagstiftningen, som bygger på ett direktiv från EU,
              skärps reglerna. Fler aktörer ska nu omfattas av reglerna. Ett
              riskbaserat förhållningssätt introduceras, och det ställs även
              mer detaljerade krav på information som aktörerna ska ta reda
              på om sina kunder. Därför välkomnar vi socialdemokrater den nya
              lagstiftningen. Det finns emellertid anledning att göra några
              påpekanden av betydelse när det gäller effektiviteten i lagstiftningen.
            </seg>
          </u>
          <u>
            <seg>
              Ett problem med lagstiftningen om penningtvätt är att endast
              en bråkdel av alla företag som i dag har rapporteringsplikt rapporterar
              misstanke om penningtvätt till finanspolisen. Det är till och
              med så att antalet rapporter om misstänkt penningtvätt eller terroristfinansiering
              till finanspolisen i dag minskar årligen sedan 2005.
            </seg>
          </u>
          <u>
            <seg>
              Vi anser bland annat mot denna bakgrund att det krävs åtgärder
              från regeringens sida för att följa upp effekterna av det nya
              regelverket samt för att se till att myndigheterna har de resurser
              och den teknik som behövs för ett effektivt arbete mot penningtvätt
              och finansiering av terrorismen. Vi anser inte som majoriteten
              skriver i betänkandet att det är tillräckligt med kommissionens
              aviserade uppföljning av lagstiftningens effektivitet, utan ansvaret
              för effektiviteten vilar också på regeringen.
            </seg>
          </u>
          <u>
            <seg>
              Några av remissinstanserna har föreslagit att fler aktörer och
              verksamheter ska omfattas av lagstiftningen. Till detta har regeringen
              i propositionen hävdat att det fordrar ytterligare djupare analyser
              och skriver att den fortsatta utvecklingen på området får utvisa
              om även annan verksamhet ska omfattas av lagen. Också detta gör
              att regeringen bör följa upp lagstiftningens effektivitet för
              att kunna avgöra om ytterligare åtgärder behövs och ytterligare
              verksamheter ska omfattas av lagstiftningen.
            </seg>
          </u>
          <u>
            <seg>
              Vi menar att finanspolisen kan spela en viktig roll för att förbättra
              rapporteringen genom att genomföra riktade utbildningsinsatser
              till företag som omfattas av reglerna. Justitieutskottets majoritet
              menar att sådana utbildningsinsatser ska utföras av det samordningsorgan
              som ska inrättas inom Finansinspektionen, och det har vi socialdemokrater
              inget principiellt emot. Samtidigt kan jag konstatera att utbildningen
              enligt vad som beskrivs i propositionen inte tillhör samordningsorganens
              huvudsakliga uppgifter.
            </seg>
          </u>
          <u>
            <seg>
              Att få anmälningar när det finns misstanke om penningtvätt måste
              anses vara en prioriterad fråga. Därför krävs det tydlighet för
              hur regeringens arbete inom detta område ska organiseras. Denna
              tydlighet finns inte i dag, och det är naturligtvis inte bra för
              lagstiftningens effektivitet.
            </seg>
          </u>
          <u>
            <seg>
              Ett annat akut problem är resursfrågan. Finanspolisen måste förstärkas
              för att kunna hantera de anmälningar den får, inte minst eftersom
              dessa lär bli fler med det tredje penningtvättsdirektivet. Visst
              kan finanspolisens samverkan med Skatteverket förbättras. Därigenom
              kan vissa effektivitetsvinster nås. Men situationen för polisen
              ser oroväckande ut.
            </seg>
          </u>
          <u>
            <seg>
              Redan i år beräknas polisen dras med stora underskott på över
              1 miljard. År 2011 är det prognostiserade samlade underskottet
              över 3 ½ miljard. Det handlar om enorma underskott. Som läget
              är nu körs polisens verksamhet på kredit under flera år framöver.
            </seg>
          </u>
          <u>
            <seg>
              Att lägga ytterligare uppgifter på våra myndigheter utan att
              extra resurser följer med känns därför ganska svårsmält. Det är
              till och med så illa att polisen, som räknade med tillskott i
              år, i stället fick en total neddragning på 120 miljoner mot vad
              som utlovades så sent som för ett år sedan. Polisens underfinansiering
              kommer att drabba kampen mot den ekonomiska brottsligheten. De
              förstärkningar som behövs, inte minst inom finanspolisen, blir
              i stället neddragningar.
            </seg>
          </u>
          <u>
            <seg>
              Det förtjänar att påpekas att vi socialdemokrater vill satsa
              nära en halv miljard mer på rättsväsendet än den borgerliga regeringen
              gör de kommande åren. Vi vill ge polisen 100 miljoner kronor mer
              per år. Vi ger finanspolisen bättre förutsättningar att bekämpa
              bland annat penningtvätt.
            </seg>
          </u>
          <u>
            <seg>
              En annan viktig fråga för de institut som är skyldiga att tillämpa
              reglerna rör möjligheterna för företag att samköra sina penningtvättsregister.
              Om till exempel banker inom en koncern kan samköra sina register
              kan uppgifterna i dessa register komma till mer effektiv användning
              och öka möjligheten att upptäcka och förhindra penningtvätt och
              finansiering av terrorism.
            </seg>
          </u>
          <u>
            <seg>
              Den lagstiftning som regeringen nu föreslår innebär att det befintliga
              förbudet mot samkörning förs vidare in i det nya regelverket.
              Propositionens motivering till att behålla förbudet är dock mycket
              kortfattat, och det går inte att utläsa vilken avvägning som legat
              till grund för regeringens ställningstagande i denna fråga.
            </seg>
          </u>
          <u>
            <seg>
              Enligt vår mening bör frågan om samkörning av register mellan
              företag analyseras mer ingående så att möjligheterna till en mer
              effektiv bekämpning av allvarlig brottslighet kan vägas mot befogade
              integritetsintressen. Det är angeläget att bestämmelserna utformas
              så att arbete mot penningtvätt och finansiering av terrorismen
              kan bedrivas effektivt och rättssäkert. Vi tycker att regeringen
              bör återkomma snarast i frågan om samkörning av register.
            </seg>
          </u>
          <note>
            Jag yrkar bifall till våra reservationer 2 och 3.
          </note>
          <note type="speaker">
            Anf. 23 MEHMET KAPLAN (mp):
          </note>
          <note>
            Herr talman! Jag yrkar bifall till den gemensamma reservation
            vi har tillsammans med s och v, reservation 2.
          </note>
          <u>
            <seg>
              Grov organiserad brottslighet är ett växande samhällsproblem,
              och det finns i dag en stark koppling mellan denna typ av brottslighet
              och ekonomisk brottslighet. När man stryper penningtillförseln
              skadar man den grova organiserade brottsligheten på ett väldigt
              starkt och viktigt sätt. Penningtvätt är en ofrånkomlig del i
              nästan all kriminell verksamhet. Svarta pengar måste bli vita
              för att brottsligheten ska vara lyckad. Därför är det viktigt
              att det finns skarpa regler som motverkar penningtvätt.
            </seg>
          </u>
          <u>
            <seg>
              När vi i dag diskuterar och debatterar betänkandet JuU13, Genomförande
              av det tredje penningtvättsdirektivet , är det viktigt att vi
              lyfter fram en del saker som kanske inte platsar i just den här
              texten.
            </seg>
          </u>
          <u>
            <seg>
              Det är mycket viktigt att de regler som finns är tillräckligt
              skarpa för att motverka penningtvätt men att de inte motverkar
              ett legalt utbyte av pengar med länder där de finansiella instrumenten
              är sönderslagna eller inte riktigt väl utvecklade. Vi har under
              den senaste tiden sett ett antal sådana problematiska fall. Människor
              som har skickat pengar till områden i världen där de finansiella
              instrumenten inte riktigt har fungerat på det sätt som vi är vana
              vid har hamnat i trubbel i Sverige.
            </seg>
          </u>
          <u>
            <seg>
              Det sitter en man åtalad i dag i södra Sverige på grund av detta.
              Det har under föregående år varit uppe ett ärende där vi har sett
              att det kan medföra besvär och men att skicka pengar till länder
              med svåra förhållanden när det gäller de ekonomiska transaktionssystemen.
            </seg>
          </u>
          <u>
            <seg>
              Jag kommer att lyssna på regeringspartiernas företrädare här
              och ställa adekvata frågor.
            </seg>
          </u>
          <note type="speaker">
            Anf. 24 OTTO VON ARNOLD (kd):
          </note>
          <u>
            <seg>
              Herr talman! Svenska folket, kammarens ledamöter! Det är för
              mig en ära att få presentera regeringens förslag om det tredje
              penningtvättsdirektivet och utskottets betänkande. Det här är
              efterlängtat, och syftet är att vi ska kunna bekämpa penningtvätt
              och finansiering av internationell terrorism och även terrorism
              i Sverige.
            </seg>
          </u>
          <u>
            <seg>
              Som tidigare talare har nämnt är den grova organiserade brottsligheten
              ofta förbunden med penningtvätt. Penningtvätten är i sig icke
              ett brott, och det är de bakomliggande brotten som man vill komma
              åt. Penningtvätt är ett sätt för brottslingar att göra svarta
              pengar vita.
            </seg>
          </u>
          <u>
            <seg>
              De regler som vi inför är av administrativ art och brottsförebyggande.
              Låt mig få dra lite grann om bakgrunden.
            </seg>
          </u>
          <note>
            Det första penningtvättsdirektivet utfärdades av EU-kommissionen
            redan 1991. Det var för att förhindra missbruk av de fria kapitalrörelserna.
            Man tittade främst på narkotikabrott. Det riktades till de finansiella
            instituten och kreditinstituten. År 2001 kom det andra penningtvättsdirektivet.
            Det var bredare och riktade sig till flera aktörer och avsåg också
            andra brott. Även revisorer och jurister, fastighetsmäklare, handlare
            som hanterade varor med värde över 15 000 euro, däribland juvelhandlare,
            auktionsfirmor och kasinon, innefattades i det. Det tog ända fram
            till den 1 januari 2005 innan lagen blev antagen i Sverige.
          </note>
          <u>
            <seg>
              Den här lagstiftningen bygger på rekommendationer av ett mellanstatligt
              organ som förkortas FATF, Financial Action Task Force. Det har
              sitt säte i Paris. De har tagit fram ca 40 rekommendationer för
              att förhindra penningtvätt och finansiering av terrorism. De utfärdar
              rekommendationer för policyer och följer upp hur länderna ligger
              till. Det publiceras.
            </seg>
          </u>
          <u>
            <seg>
              Därför är det ganska beklagligt att enligt den rapport som kom
              i februari 2006, notera datumet, under den gamla regeringens tid
              var det på 20 av de totalt 40 punkterna som det visade sig att
              åtgärderna i Sverige var helt otillräckliga. Jag kan förstå Socialdemokraternas
              önskan om att det här ska genomföras. Det är positivt. Sverige
              blev ett paradis för penningtvätt. Den dåvarande regeringen fallerade
              verkligen i sina förpliktelser för att leva upp till internationell
              rätt.
            </seg>
          </u>
          <u>
            <seg>
              Därför är det i dag oerhört viktigt att vi så fort som möjligt
              och redan i mars inför det tredje penningtvättsdirektivet.
            </seg>
          </u>
          <u>
            <seg>
              Det är min förhoppning och med utskottsbetänkandet, regeringens
              proposition och de nödvändiga anpassningar som kommer att göras
              av verksamheten har vi goda chanser att vi kommer att klara den
              prövning som FATF kommer att göra den 2527 februari. Det är väldigt
              viktigt att vi klarar det.
            </seg>
          </u>
          <u>
            <seg>
              Det har jobbats mycket på Finansdepartementet kring de här frågorna,
              och de är högt prioriterade.
            </seg>
          </u>
          <u>
            <seg>
              Lagförslaget skiljer sig lite grann från det första och andra
              penningtvättsdirektivet. Det här tredje ersätter de två tidigare.
              Det gäller alltså hur företag och personer ska kunna arbeta mot
              penningtvätt och finansiering av terrorism. Det viktigaste är
              att man måste ha en riskbaserad kundkännedom. Det är rätt så fritt
              och upp till varje organisation att ha koll på sina kunder och
              veta vad de har för sig i de här sammanhangen.
            </seg>
          </u>
          <u>
            <seg>
              Man dokumenterar transaktionerna. ID-kontroll är väldigt viktigt.
              Det här gäller inte bara inom EU och i ESS-området utan även de
              finansiella institutens dotterbolag utanför nämnda områden. Det
              finns en skyldighet att rapportera till finanspolisen, och det
              ska ske efter en intern utredning.
            </seg>
          </u>
          <u>
            <seg>
              Man kan också säga att för vissa grupper som har nära kundrelationer
              kan det uppstå subtilitetsproblem. Givetvis har det uppmärksammats
              av utskottet, och vi måste åter påpeka att de här grupperna absolut
              inte får medverka i hantering av vare sig penningtvätt eller finansiering
              av terrorismen. Det finns också ett meddelarförbud under den pågående
              utredningen.
            </seg>
          </u>
          <u>
            <seg>
              Det finns också en möjlighet för finanspolisen att ställa frågor
              direkt till revisorer och advokater.
            </seg>
          </u>
          <u>
            <seg>
              Hur ligger vi då till i det här sammanhanget? Det här håller
              på att införas i de flesta länder. I Österrike infördes det den
              29 december 2007, i Cypern den 1 januari 2008, Republiken Tjeckien
              den 1 september, Danmark den 1 mars 2006 redan och så vidare.
              De flesta länder har gjort någonting. Polen kommer att införa
              det under 2009. Vi ligger sist.
            </seg>
          </u>
          <u>
            <seg>
              Det är, herr talman, väldigt viktigt att det här kommer att ske
              nu.
            </seg>
          </u>
          <u>
            <seg>
              Få jag lite grann bemöta oppositionens kritik mot förslaget.
              Det är viktigt, precis som påpekats, att samverkan sker mellan
              myndigheterna. Jag kan glädja oppositionen med att det finns en
              alldeles ypperlig samverkansmöjlighet genom regionala underrättelsecentrum
              mellan skattemyndighet, finanspolis och så vidare. Det kommer
              att öka effektiviteten på ett påtagligt sätt.
            </seg>
          </u>
          <u>
            <seg>
              Det är upp till myndigheterna att finna formerna. Här ser vi
              åter filosofin där alliansen ger myndigheterna förtroende, vi
              litar på dem, medan oppositionen vill detaljstyra allt.
            </seg>
          </u>
          <u>
            <seg>
              Jag kan också glädja oppositionen med att samkörning inom koncern
              är fullt möjlig, så vi slipper det problemet. Bara man har ett
              gemensamt register är det fullt klart.
            </seg>
          </u>
          <u>
            <seg>
              Vi menar att det är tillfyllest att en utvärdering kommer att
              ske den 15 december. Det kommer att ske en uppföljning successivt
              av det hela i och med att det är en ny lagstiftning. Vi har även
              EU:s ögon på oss.
            </seg>
          </u>
          <u>
            <seg>
              Jag ser fram emot att få genomföra det här. Jag tillstyrker utskottets
              förslag i betänkandet och avstyrker samtliga motioner.
            </seg>
          </u>
          <note type="speaker">
            Anf. 25 MEHMET KAPLAN (mp) replik:
          </note>
          <u>
            <seg>
              Herr talman! Det var verkligen i sista stund jag lyckades trycka
              på knappen för replik. Det handlar nämligen om det som Otto von
              Arnold tog upp när det gäller samverkan. Jag tackar honom för
              en bra genomgång av det betänkande som vi i dag debatterar.
            </seg>
          </u>
          <u>
            <seg>
              Men jag har två frågor till Otto von Arnold. Den ena handlar
              om samverkan. Trots denna samverkan verkar systemet fallera. Människor
              som försöker hjälpa andra människor i nöd misstänks och åtalas.
              Penningtvättsdirektivet innefattar finansiering av terrorism.
              Enligt artikel 1 finns förutom en definition av penningtvätt även
              en definition av begreppet finansiering av terrorism. Det finns
              även en hänvisning till rådets rambeslut, som det också står i
              en proposition som skrevs redan 2002. När det gäller finansiering
              av terrorism avses tillhandahållande av medel oavsett tillvägagångssätt.
            </seg>
          </u>
          <u>
            <seg>
              När man i dag skickar pengar till exempelvis det aktuella fallet
              Gaza riskerar man att misstänkas och även åtalas, vilket är fallet
              i Malmö i dag. Där misstänks en person för detta. Jag undrar hur
              man ska kunna hantera denna samverkan så att den inte fallerar
              så starkt som den verkar göra, Otto von Arnold. Hur ska vi göra
              för att ha kontroll så att människor inte misstänks och lagförs
              för saker som de faktiskt inte har gjort?
            </seg>
          </u>
          <note type="speaker">
            Anf. 26 OTTO VON ARNOLD (kd) replik:
          </note>
          <u>
            <seg>
              Herr talman! Jag väntade på att du skulle ställa den här frågan,
              Mehmet Kaplan, och tackar för den.
            </seg>
          </u>
          <u>
            <seg>
              Ingen är dömd förrän det är bevisat. Det måste vara upp till
              respektive myndighet att pröva huruvida lagstiftningen är tillämplig.
              Vi har ju inte genomfört det tredje penningmarknadsdirektivet
              än, så det är alltså gammal lagstiftning som du pratar om. Jag
              trodde att vi skulle prata framåt, men jag kan givetvis bemöta
              det.
            </seg>
          </u>
          <u>
            <seg>
              Här sker redan en samordning mellan myndigheterna. I Malmö finns
              det ett RUC sedan tidigare. De har säkert goda grunder för att
              åtminstone väcka åtal om det hela. Vi vet att lagstiftningen för
              terrorism är ganska vid.
            </seg>
          </u>
          <u>
            <seg>
              Samtidigt är det viktigt att man har rent mjöl i påsen för att
              citera mig själv från tidigare och kan visa det här. Det sker
              transaktioner på många sätt ned till både Somalia och Gaza och
              så vidare. Om man gör det på ett legalt sätt kan man i och för
              sig ändå bli misstänkt för terrorism, men det är upp till respektive
              person att bevisa sin oskuld. Det har egentligen inte med lagstiftningen
              att göra.
            </seg>
          </u>
          <note type="speaker">
            Anf. 27 MEHMET KAPLAN (mp) replik:
          </note>
          <u>
            <seg>
              Herr talman! Det är riktigt som Otto von Arnold säger det här
              har inte genomförts än. Men det kommer att ytterligare stadga
              den situation vi i dag befinner oss i. Det kommer inte att underlätta.
            </seg>
          </u>
          <u>
            <seg>
              Problemet som jag vill lyfta fram, herr talman, är just att det
              är så svårt att göra rätt när man vill skicka pengar till Somalia
              och Gaza i dag. Detta är människor i nöd. Vi ser det på tv, lyssnar
              till det i radio och läser om det i tidningarna. Hur ska man i
              dag kunna skicka pengar till Somalia om man vill göra det, vilket
              många medborgare i vårt land vill? En del har släktingar och vänner
              där. Andra vill göra det för att människor är i nöd. Hur ska man
              kunna göra det utan att misstänkas för terrorism eller finansiering
              av terrorism enligt direktivet? Det är där jag tycker att problemet
              finns.
            </seg>
          </u>
          <u>
            <seg>
              Annars tycker jag naturligtvis att så länge man har rent mjöl
              i påsen ska man inte vara orolig. Men även de som har rent mjöl
              i påsen och vill skicka pengar är oroliga för att åtalas. Det
              är inte bara det att åtalet i sig behöver vara problematiskt,
              utan det kan medföra att man enligt andra terrorlagar som vi har
              antagit i Sverige kan bli inspärrad. Man kan bli av med sitt jobb,
              om man har ett sådant. Detta kan alltså skada på många olika sätt.
            </seg>
          </u>
          <u>
            <seg>
              Jag tror att det här inte bara handlar om penningtvätt generellt,
              utan det handlar specifikt också om finansiering av terrorism.
              I dag ska man kunna skicka pengar till Somalia från Sverige. När
              jag frågade justitieministern om detta svarade hon, till en början
              i alla fall, att man skulle kunna använda Western Union eller
              någonting. Tyvärr finns inte de systemen i Somalia. Så länge de
              systemen inte finns, så länge det finns människor i nöd och så
              länge det finns svenska medborgare här i Sverige som vill hjälpa
              människor Gaza, i Palestina och i Somalia måste vi ge dem en möjlighet
              att göra rätt.
            </seg>
          </u>
          <note type="speaker">
            Anf. 28 OTTO VON ARNOLD (kd) replik:
          </note>
          <u>
            <seg>
              Herr talman! Jag håller självfallet med Mehmet Kaplan om att
              det är oerhört viktigt att vi kan hjälpa människor i nöd och att
              det finns fungerande betalningssystem. De måste kunna användas
              utan att man blir misstänkt för något.
            </seg>
          </u>
          <u>
            <seg>
              Egentligen pratar Mehmet Kaplan om terrorismlagstiftningen, och
              det är inte det vi pratar om. Men vi kan ändå ta upp det eftersom
              det är ett bekant ämne, om man säger så.
            </seg>
          </u>
          <u>
            <seg>
              När det gäller att skicka pengar finns det vad jag förstår antingen
              Western Union eller kurirer som man använder sig av. Man har någon
              betrodd person där nere som det hela kan fungera med. Den personen
              kan betala ut pengarna mot någon som finns här hemma. Det är alltså
              någon form av informellt banksystem.
            </seg>
          </u>
          <u>
            <seg>
              Problemet i det här är att man på något sätt måste bevisa sin
              oskuld. Varför inte bara gå in och tala med finanspolisen och
              be dem om hjälp och råd? Då tror jag säkert att man kommer att
              lösa det här på ett alldeles praktiskt och bra sätt. Det är min
              rekommendation.
            </seg>
          </u>
          <note type="speaker">
            Anf. 29 INGE GARSTEDT (m):
          </note>
          <u>
            <seg>
              Herr talman! Det här handlar om införandet av tredje penningtvättsdirektivet.
              Jag vill börja med att yrka bifall till förslaget i betänkandet
              och avslag på reservationerna.
            </seg>
          </u>
          <u>
            <seg>
              Penningtvätt är inte att man kör pengarna i tvättmaskinen eller
              tvättar dem i handfatet, utan det innebär att man måste redovisa
              de pengar som man tjänar. Det finns många olika metoder att göra
              det på ett svart sätt. Det är det man vill förhindra genom penningtvättsdirektivet.
            </seg>
          </u>
          <u>
            <seg>
              Den grova brottsligheten går efter pengar. Det är vinning som
              är dess incitament. Det är därför människor begår brott. Om man
              kan hindra användandet och utnyttjandet av de pengar som man får
              in på brottslig verksamhet minskar man långsiktigt den brottsliga
              verksamheten. Därmed minskar man också viljan att ingå i olika
              former av kriminalitet. Det är viktigt framför allt för de unga
              som ofta rekryteras till brottslighet och sedan kommer in i grov
              organiserad sådan.
            </seg>
          </u>
          <u>
            <seg>
              Det är viktigt att polisen har resurser. Därför har alliansregeringen
              beslutat att Sverige vid halvårsskiftet år 2010, mitt i 2010,
              ska ha 20 000 poliser. Justitieutskottet de i riksdagen som har
              hand om den här typen av lagstiftning, kriminallag, poliser och
              så vidare fick i går en föredragning av rikspolischefen. Han konstaterade
              att polisens ekonomi är i balans. Man har alltså de pengar man
              behöver för 2009.
            </seg>
          </u>
          <u>
            <seg>
              Alliansregeringen har sagt att det är väldigt viktigt att varje
              skattekrona som finns inom rättsväsendet används på bästa sätt
              av dem som ska jaga de svarta otvättade pengarna. Därför gör man
              nu en genomlysning av polisens ekonomi som är klar. Man tittar
              på resten av rättskedjan, och sedan kommer man fram till ett resultat.
            </seg>
          </u>
          <u>
            <seg>
              Detta ska naturligtvis ligga till grund för de pengar som rättsväsendet
              ska få 2010 för att vi ska kunna fortsätta att jaga svarta pengar,
              grov organiserad brottslighet och terrorism. Sverige har en ekonomi
              i balans när det gäller rättsväsendet.
            </seg>
          </u>
          <note type="speaker">
            Anf. 30 MARGARETA PERSSON (s) replik:
          </note>
          <u>
            <seg>
              Herr talman! Jag ville rikta en fråga till Inge Garstedt. Vi
              har i vår motion sagt att man behöver hjälp med att utbilda människor.
              Man behöver teknik. Ni säger att samordningsorganet kan sköta
              det.
            </seg>
          </u>
          <u>
            <seg>
              Då är min fråga: Kan ni nu garantera att detta blir en uppgift
              för samordningsorganet och att man har tillräckliga resurser för
              detta?
            </seg>
          </u>
          <note type="speaker">
            Anf. 31 INGE GARSTEDT (m) replik:
          </note>
          <u>
            <seg>
              Fru talman! Vad jag förstår är det regeringens klara avsikt att
              det här uppdraget ska ligga på samordningsorganet. Det kommer
              dessutom att göras en uppföljning redan i september 2009, och
              den lär följas av fler uppföljningar från EU. Det är också så
              att den svenska regeringen på olika sätt följer de verksamheter
              som vi betalar skattepengar till. Jag är därför mycket säker på
              att utbildningen kommer att ske på rätt sätt.
            </seg>
          </u>
          <note type="speaker">
            Anf. 32 MARGARETA PERSSON (s) replik:
          </note>
          <u>
            <seg>
              Fru talman! Vi får hoppas på det, och vi kommer naturligtvis
              att följa upp det här på vårt sätt.
            </seg>
          </u>
          <u>
            <seg>
              En annan fråga handlar om Advokatsamfundet. Man har framfört
              kritik mot det här förslaget, bland annat vad gäller beredningsförfarandet,
              att remissinstanserna inte har beretts tillfälle, och man har
              synpunkter på att det här förslaget går utöver direktivet. Det
              hävdas i betänkandet att det inte gör så, men inga andra länder
              i vår närhet har implementerat förslaget på det sättet och gått
              lika långt som regeringen gör.
            </seg>
          </u>
          <u>
            <seg>
              Hur ser ni på kritiken från Advokatsamfundet vad gäller remissförfarandet
              men främst deras syn på utvidgningen? Vad tänker ni ta för initiativ
              till att föra en diskussion med Advokatsamfundet?
            </seg>
          </u>
          <note type="speaker">
            Anf. 33 INGE GARSTEDT (m) replik:
          </note>
          <u>
            <seg>
              Fru talman! Först och främst kan jag konstatera att vi trots
              allt är tämligen överens över partigränserna om vikten av införandet
              av tredje penningtvättsdirektivet.
            </seg>
          </u>
          <u>
            <seg>
              Sedan är det så att det är Advokatsamfundets uppgift att vara
              kritiskt och komma med synpunkter. Det gör de på nästan varje
              proposition om lagstiftning som läggs fram.
            </seg>
          </u>
          <u>
            <seg>
              Dessutom finns det flera länder som har gått lika långt som Sverige
              på olika sätt. Jag tror att fyra av EU-länderna har gjort det.
              Jag är inte helt säker på den siffran.
            </seg>
          </u>
          <u>
            <seg>
              Det regeringen har konstaterat, som också utskottet har konstaterat,
              är att man behöver ha den här bestämmelsen för att kunna genomföra
              det viktiga direktivet hela vägen ut.
            </seg>
          </u>
          <u>
            <seg>
              Jag tycker att det är viktigt, och det tror jag att Margareta
              Persson egentligen kan instämma i, att det ingenstans ska finnas
              en frizon för att kunna tvätta svarta pengar. Har man inte den
              här bestämmelsen kan det utvecklas en frizon. Det finns alltså
              problem inom alla seriösa verksamheter med enstaka oseriösa individer.
              Det är det man vill täcka upp.
            </seg>
          </u>
          <note type="speaker">
            Anf. 34 JOHAN LINANDER (c):
          </note>
          <u>
            <seg>
              Fru talman! Nästan all organiserad grov kriminalitet har ett
              och samma mål. Det målet är att tjäna pengar. Vilken typ av brottslighet
              det är kvittar. Narkotikasmuggling, alkoholsmuggling, människosmuggling,
              människohandel, utpressning det är inte det som är det intressanta.
              Vilka människor som drabbas, som kränks och utnyttjas av den här
              kriminaliteten kvittar också. Det viktiga är att tjäna pengar.
              Det är möjligheten i olika branscher att tjäna pengar som avgör
              vilken bransch de ägnar sig åt.
            </seg>
          </u>
          <u>
            <seg>
              När pengarna sedan är intjänade kvarstår ett relativt stort problem
              för de kriminella. Det är att tvätta de svarta pengarna vita så
              att de blir möjliga att använda på precis det sätt som de själva
              vill. Uppfinningsrikedomen när det gäller hur man ska göra de
              här pengarna lagliga har alltid varit stor. Ofta använder man
              legala branscher med stor kontanthantering för att stoppa in sina
              egna svarta pengar och plocka ut dem som vita.
            </seg>
          </u>
          <u>
            <seg>
              Att föra över pengar mellan olika konton i olika länder på diverse
              snillrika sätt är mer avancerat men säkert också förekommande.
            </seg>
          </u>
          <u>
            <seg>
              Varje land har ett ansvar för att bekämpa pengatvätt för att
              göra kriminaliteten mindre lönsam. Men det räcker inte att varje
              land gör jobbet för sig självt. Därför krävs det ett internationellt
              samarbete. Precis som Otto von Arnold var inne på tidigare finns
              det en organisation som förkortas FATF, Financial Action Task
              Force, som nu har 34 medlemsländer som också ger rekommendationer.
              Det är med de här rekommendationerna som grund som det tredje
              penningtvättsdirektivet har skrivits. Det är alltså det som vi
              behandlar här i dag när Sverige ska genomföra detta EU-direktiv.
            </seg>
          </u>
          <u>
            <seg>
              Det allra mesta av direktivet är redan svensk lag. Direktivet
              bygger också på det första och andra penningtvättsdirektivet.
              Den största skillnaden med det här nya är att fler aktörer kommer
              att omfattas. Exempel på nya aktörer är registrerade revisionsbolag,
              försäljare eller förmedlare och juridiska personer samt yrkesmässig
              auktionsförsäljning över vissa belopp.
            </seg>
          </u>
          <u>
            <seg>
              Om jag kort ska gå in på oppositionens reservationer kan jag
              notera, som också är sagt, att samkörning av register inom ett
              företag eller en koncern är okej. Jag kan hålla med om att det
              uttrycks något oklart, men Finansinspektionen menar att det är
              okej med koncerngemensamma penningtvättsregister.
            </seg>
          </u>
          <u>
            <seg>
              Vidare finns det en reservation om uppföljning av den nya lagstiftningen.
              Det är möjligt att det behövdes sådana påpekanden från riksdagens
              sida när vi hade en socialdemokratisk regering. Men nu när vi
              har alliansregeringen behöver inte riksdagen säga att regeringen
              ska följa upp den nya lagstiftningen. Det är något som görs i
              alla fall. Självklart ska all ny lagstiftning följas upp.
            </seg>
          </u>
          <u>
            <seg>
              Till slut finns det också två reservationer om resursfrågor.
              Vi fattade beslut om rättsväsendets resurser före årsskiftet,
              och det kommer en vårproposition. Vi kommer att diskutera resursfrågor
              igen. Det kanske inte är just när vi behandlar tredje penningtvättsdirektivet
              som det är tillfälle att fatta nya beslut om resurser.
            </seg>
          </u>
          <u>
            <seg>
              Jag kan nämna att när Socialdemokraterna hävdar att de vill tillföra
              några promille extra till polisen glömmer de att berätta att deras
              samarbetspartner i den rödgröna alliansen vill dra ned på de totala
              resurserna till polisen. Margareta Persson glömde också att berätta
              att vi från alliansens sida har tillfört oerhört mycket pengar
              den här mandatperioden till svenskt rättsväsen i allmänhet och
              till polisen i synnerhet. Men i dag fattar vi som sagt inga beslut
              om resurser.
            </seg>
          </u>
          <u>
            <seg>
              Med det, fru talman, vill jag yrka bifall till förslagen i betänkandet
              och avslag på reservationerna.
            </seg>
          </u>
          <note type="speaker">
            Anf. 35 MARGARETA PERSSON (s) replik:
          </note>
          <u>
            <seg>
              Fru talman! Det gör skillnad vilka som sitter i regeringen, det
              har vi upptäckt också. Det var inte det jag skulle fråga om.
            </seg>
          </u>
          <u>
            <seg>
              När det gäller samkörning av register står det faktiskt i betänkandet
              att man får ha ett gemensamt penningregister men inte att man
              skulle få samköra. Om det är möjligt, som Johan Linander och dessutom
              Otto von Arnold säger, varför tar man då inte bort det här förbudet?
              Det verkar ju lite konstigt.
            </seg>
          </u>
          <u>
            <seg>
              Det var inte det heller jag begärde ordet för, utan jag vill
              uppehålla mig vid Advokatsamfundet. Det är klart att det inte
              ska finnas några frizoner. Men det är väl ett alldeles speciellt
              regelverk som gäller för Advokatsamfundet, både de delar som handlar
              om deras etik och att man i rättegångsbalken har en fastslagen
              tystnadsplikt. Det handlar inte om att advokater inte ska kunna
              rapportera om de misstänker penningtvätt eller så, utan det handlar
              om att finanspolisen utan den här rapporteringen kan begära uppgifter
              från Advokatsamfundet. Det är alltså ganska få länder som har
              implementerat detta.
            </seg>
          </u>
          <u>
            <seg>
              Min fråga återstår: Har ni inte för avsikt att ändå ta en diskussion
              med Advokatsamfundet om varför det här finns med och om vilka
              åtgärder ni ämnar vidta? Jag tycker inte att man kan säga att
              de alltid kommer med synpunkter så att man därför egentligen inte
              behöver bry sig om det.
            </seg>
          </u>
          <note type="speaker">
            Anf. 36 JOHAN LINANDER (c) replik:
          </note>
          <u>
            <seg>
              Fru talman! Det är skillnad mellan register inom företag och
              koncerner och register mellan företag. Det handlar också om integritet.
              Man ska vara tydlig med att det när det gäller undantaget för
              advokater inte handlar om mål där en advokat försvarar en klient,
              utan det handlar om när en advokat hjälper en klient att till
              exempel föra ut pengar och liknande.
            </seg>
          </u>
          <u>
            <seg>
              Att regler som gäller för alla andra även ska gälla för advokater
              tycker jag är självklart såvida det inte handlar om den sekretess
              som finns inom ett mål det kan till exempel gälla en försvarsadvokat
              i förhållande till dennes klient.
            </seg>
          </u>
          <u>
            <seg>
              När det gäller vem som infört vad har ju Otto von Arnold från
              en föredragande i finansutskottet fått svaret att elva länder
              redan har infört precis det som vi nu gör i Sverige.
            </seg>
          </u>
          <u>
            <seg>
              Jag håller med om att man självklart ska lyssna på alla remissvar.
              Det gör vi också. Men det är inte alltid som man kan följa alla
              åsikter i remissvaren. Ofta går de isär. Det är helt omöjligt
              att göra som alla vill. Den avvägning som vi här gjort tycker
              vi är fullt rimlig.
            </seg>
          </u>
          <note type="speaker">
            Anf. 37 MARGARETA PERSSON (s) replik:
          </note>
          <u>
            <seg>
              Fru talman! Jo, jag har förstått att ni tycker att det är riktigt.
              Ändå återstår frågan om att det gäller alla. Men det här träder
              lite grann Advokatsamfundets fastslagna rätt till tystnadsplikt
              förnär. De har inte haft möjlighet att yttra sig över detta eftersom
              det fanns med efter det att tiden för remissförfarandet hade gått
              ut när det gäller det här direktivet. Därför tycker jag att man
              kanske lite mer borde lyssna i det avseendet, men det har alliansregeringen
              inte för avsikt att göra. Det är väl bara att konstatera att så
              är det.
            </seg>
          </u>
          <note type="speaker">
            Anf. 38 JOHAN LINANDER (c) replik:
          </note>
          <u>
            <seg>
              Fru talman! Jag kan börja med att konstatera att Socialdemokraterna
              inte har reserverat sig på den punkt som Margareta Persson tog
              upp när det gäller advokaterna.
            </seg>
          </u>
          <u>
            <seg>
              Slutligen kan jag också konstatera att den här lagstiftningen
              kommer att följas upp. Det kommer att ske ganska snart. Skulle
              det visa sig att det är något problem med en lag som införs ska
              den givetvis förändras. Vi har inte någon prestige som säger att
              det vi gör alltid kommer att vara rätt. Visar det sig att det
              behövs förändringar är vi självklart öppna för sådana. Något annat
              vore främmande för oss.
            </seg>
          </u>
          <note>
            Anf. 39 CECILIA WIGSTRÖM i Göteborg (fp):
          </note>
          <u>
            <seg>
              Fru talman! I dag kan en känd yrkeskriminell person stövla in
              på ett bankkontor med 200 000 kronor i kontanter i en väska och
              växla in de pengarna till ett annat lands valuta. Att växla in
              kriminellt intjänade pengar till ett annat lands valuta är ett
              sätt att tvätta pengar i Sverige. När en känd yrkeskriminell på
              det sättet stövlar in på en bank kan polisen inte göra någonting;
              så är det i dag.
            </seg>
          </u>
          <u>
            <seg>
              Precis som redan varit uppe i debatten i Sverige har vi fått
              kritik från det internationella organet FATF som har granskat
              hur 40 olika länder jobbar mot penningtvätt. FATF har konstaterat
              att Sverige och Grekland inom EU är sämst på att bekämpa penningtvätt.
              Vi har fått kritik för dålig tillsyn, ett ineffektivt rättsväsen
              och alltför milda straff. Sverige har helt enkelt varit ett penningtvättsparadis.
              Det kommer vi i och med dagens beslut att göra någonting åt.
            </seg>
          </u>
          <u>
            <seg>
              Det är väldigt allvarligt att vi haft det så här. Alltmer kommer
              den grova organiserade brottsligheten att handla om ekonomisk
              brottslighet. Det handlar då inte bara om narkotika, utan den
              blandas med trafficking, utpressning och ekonomisk brottslighet.
            </seg>
          </u>
          <u>
            <seg>
              Detta är väldigt allvarligt eftersom den grova organiserade brottsligheten
              är ett hot mot vår demokrati i och med att man hotar vittnen,
              domare, advokater och poliser och på det sättet utmanar vår rättsstat.
              Utan en fungerande rättsstat kan vår demokrati inte fungera. Det
              är därför som det är så viktigt att vi i dag fattar beslut om
              detta. Vi får därmed en modern och effektiv tillsyn så att banker,
              försäkringsbolag och mäklare inte utnyttjas för penningtvätt.
            </seg>
          </u>
          <u>
            <seg>
              Det är sant att, som Socialdemokraterna påpekar, utbildning behövs.
              Det är också sant att, som vi i majoriteten i utskottet säger,
              vi kommer att se till att människor utbildas. Det uppdraget har
              Finansinspektionen. Dessutom kan jag berätta att det i vårt land
              finns en mängd småföretag som redan är på gång med att utbilda
              människor kreativa företagare som ser att de kan leverera IT-lösningar
              till banker och fastighetsmäklare när den här lagstiftningen ska
              genomföras.
            </seg>
          </u>
          <u>
            <seg>
              Jag vet att företag som ska tillämpa lagstiftningen redan vid
              ett 240-tal olika tillfällen har fått utbildning. Men självklart
              ska vi förstärka här när det gäller de insatser som det privata
              näringslivet gjort. Förhoppningsvis kan det leda till att fler
              anmälningar kommer in till Finanspolisen.
            </seg>
          </u>
          <u>
            <seg>
              Hur som helst, fru talman: Dagens beslut blir kraftfullt, tillsammans
              med alla övriga åtgärder som alliansregeringen vidtar med syftet
              att komma åt den grova organiserade brottsligheten. Vi ser till
              att det till år 2010 blir 3 000 fler poliser i Sverige alltså
              redan nästa sommar. Dessutom har vi sett till att få en effektiv
              lagstiftning på plats dagens lagstiftning, buggningslagstiftningen
              och förra årets lagstiftning om att kunna förverka kriminellas
              tillgångar som kommer från brott.
            </seg>
          </u>
          <u>
            <seg>
              Vi har också tagit det viktiga beslutet om en nationell mobilisering
              mot den grova organiserade brottsligheten. Det här är ett problem
              inte bara för polisen. Alla myndigheter ska verka tillsammans
              för att jaga de yrkeskriminella. Det kan då vara Försäkringskassan,
              Skatteverket eller en kommun som till exempel har möjlighet att
              noggrannare granska restaurangbranschen.
            </seg>
          </u>
          <u>
            <seg>
              Jag vill också, fru talman, ta upp två frågor där vi i Folkpartiet
              tycker att det är viktigt att gå vidare. I höstas tog vi fram
              en rapport om penningtvätt, mycket utifrån att vi var oroade över
              FATF:s tidigare kritik mot Sverige. Redan 1999 föreslog faktiskt
              en utredning förändringar på området. Men den utredningen lät
              den socialdemokratiska regeringen ligga i brevlådan. Man tog inte
              problemen på allvar.
            </seg>
          </u>
          <u>
            <seg>
              Jag tror att det är viktigt att nu försöka gå vidare med att
              förändra penningtvättslagstiftningen. Konstruktionen där är gammalmodig
              jämfört med andra länders lagstiftning. I dag kan polisen inte
              ingripa och göra en brottsutredning när penningtvätt pågår om
              man inte vet från vilket brott pengarna kommit. Innan polisen
              kan ingripa och stoppa en penningtvätt måste man alltså ha reda
              på vilket narkotikabrott pengarna kommit från.
            </seg>
          </u>
          <u>
            <seg>
              Precis som Otto von Arnold sagt är penningtvätt i sig inte kriminellt.
              Men det i sig måste betecknas som brottsligt även i Sverige. Dessutom
              behöver vi en frysningsmöjlighet så att polisen kan frysa pengar
              i väntan på en brottsutredning. I dag försvinner pengarna lätt
              som en plätt; de flyttas från ett konto till ett annat detta medan
              polisen utreder brottet.
            </seg>
          </u>
          <u>
            <seg>
              Förhoppningsvis kan alltså dagens kraftfulla beslut följas av
              ännu kraftfullare beslut på penningtvättsområdet.
            </seg>
          </u>
          <u>
            <seg>
              En sista sak som jag vill ta upp och som är väldigt viktig: Till
              alla som tittar på tv eller som sitter på riksdagens läktare och
              lyssnar på vår debatt vill jag säga att kampen mot den grova organiserade
              brottsligheten inte ska föras bara av myndigheter och av regering
              och riksdag. Det är väldigt viktigt att också alla vi medborgare
              hjälps åt i den här kampen.
            </seg>
          </u>
          <u>
            <seg>
              Risken finns att vi förlamas av oron för en mc-väst och tystnar
              och backar. Men vi ska alltid komma ihåg att dessa yrkeskriminella
              utgör mindre än 1 procent av befolkningen. Ja, de utgör säkert
              bara någon promille av befolkningen. Alla vi andra är så många
              fler. Om vi håller ihop och inte backar, viker undan, kommer de
              yrkeskriminellas utrymme att minska.
            </seg>
          </u>
          <u>
            <seg>
              Kontakta polisen när ni utsätts för brott! Vi ska se till att
              man vittnar om en medmänniska utsätts för brott. Vi ska också
              sluta med att understödja den svarta ekonomin inom byggbranschen
              och restaurangbranschen ett sätt för dessa kriminella att tvätta
              pengar.
            </seg>
          </u>
          <u>
            <seg>
              Jag tror att det är viktigt och att det är dags att alla vi svenskar
              beträffande den attityd som vi kanske haft till svartarbete tyvärr
              har svartarbete varit lite allmänt accepterat i Sverige inser
              att svartarbete i dag inte är någonting oskyldigt. I och för sig
              har det aldrig varit det. Men det har blivit organiserat av kriminella
              gäng, och våldsinslag har kommit in i de svarta branscherna.
            </seg>
          </u>
          <u>
            <seg>
              Låt oss alltså tillsammans säga nej till svartarbete och tillsammans
              motarbeta den grova organiserade brottsligheten!
            </seg>
          </u>
          <note>
            I detta anförande instämde Helena Bargholtz (fp).
          </note>
          <note>
            Överläggningen var härmed avslutad.
          </note>
          <note>
            12 § Kommunal demokrati
          </note>
          <note>
            Föredrogs
          </note>
          <note type="speaker">
            Anf. 40 PHIA ANDERSSON (s):
          </note>
          <note>
            Fru talman! I betänkandet Kommunal demokrati behandlas 32 motionsyrkanden
            från de allmänna motionstiderna 2007 och 2008. Motionerna rör
            begreppet stad, kommunal revision, den offentliga partifinansieringen,
            det politiska förtroendeuppdraget och frågor om delaktighet, jämställdhet,
            pensionärsråd och trängselskatter.
          </note>
          <note>
            Ett enigt utskott avstyrker samtliga motioner, men jag vill ändå
            lyfta fram den utredning av det kommunala partistödet som konstitutionsutskottet
            den 7 juni 2007 beslutade om. Där var uppdraget att se över det
            kommunala partistödet. Utvärderingen leddes av Johan Lantto och
            redovisades i juni 2008 i form av en rapport från riksdagen kallad
            Utvärdering av det kommunala partistödet .
          </note>
          <u>
            <seg>
              Kommuner och landsting har sedan 1969 haft rätt men inte skyldighet
              att ge ekonomiskt stöd till partierna. I förarbetena till kommunallagen
              1991:900 framhölls att stödet bör ses som ett allmänt samhälleligt
              stöd för att förbättra partiernas möjligheter att utveckla en
              aktiv medverkan i opinionsbildningen bland medborgare och därigenom
              stärka den kommunala demokratin.
            </seg>
          </u>
          <u>
            <seg>
              Då utvärderingen visar att det råder osäkerhet från både kommunernas
              och partiernas sida när det gäller utrymmet för att använda det
              kommunala partistödet föreslår ett enigt utskott att riksdagen
              tillkännager för regeringen att en översyn bör ske av kommunallagens
              bestämmelser om partistödet i syfte att undanröja denna osäkerhet.
            </seg>
          </u>
          <u>
            <seg>
              Fru talman! Jag som socialdemokrat vill med detta yrka bifall
              till utskottets förslag.
            </seg>
          </u>
          <note type="speaker">
            Anf. 41 BJÖRN LEIVIK (m):
          </note>
          <u>
            <seg>
              Fru talman! Diskussion och samtal om demokratifrågor måste alltid
              pågå. Då många av mina kolleger riksdagsledamöter har en bakgrund
              som kommunpolitiker och följer lokal- och regionalpolitiken noga
              är det naturligt att lagstiftningen på detta område särskilt uppmärksammas.
            </seg>
          </u>
          <u>
            <seg>
              Kommunallagen ger visserligen stora möjligheter för kommuner
              och landsting att utforma ett väl fungerande demokratiskt system
              med medborgarinflytande och transparent beslutsordning, men av
              de många motionerna 32 till antalet som behandlas i betänkandet
              förstår man att det kan finnas vissa behov av lagändringar.
            </seg>
          </u>
          <u>
            <seg>
              Fru talman! Jag tänker uppehålla mig vid ett par motioner och
              särskilt redovisa utskottets förslag om tillkännagivande i fråga
              om översyn av det kommunalpolitiska partistödet.
            </seg>
          </u>
          <u>
            <seg>
              Tobias Krantz föreslår en genomgripande analys av vilka effekter
              nuvarande utformning av den offentliga partifinansieringen har
              för partierna när det gäller demokrati, idéproduktion och opinionsbildning.
              I en interpellationsdebatt vid den här tiden för ett år sedan
              framhöll statsrådet Beatrice Ask att partistödet har utformats
              på ett sätt som beaktar partiernas roll i demokratin och som respekterar
              deras självständighet i förhållande till staten. Statsrådet framhöll
              vidare att utgångspunkten även fortsättningsvis borde vara att
              det är de politiska partierna som själva har att bestämma hur
              stödet ska användas i det partipolitiska arbetet. Hon var inte
              beredd att ta några initiativ i den riktning som motionären föreslog.
              Utskottet har inte gjort någon annan bedömning än den justitieministern
              redovisade i februari 2008.
            </seg>
          </u>
          <u>
            <seg>
              Flera motionärer tar upp frågan om pensionärsråd och deras roll
              i en levande demokrati. Frågan om att i lag reglera pensionärsråden
              har varit uppe tidigare. Socialstyrelsen lämnade 2000 en rapport
              som byggde på enkäter och jämförelser med andra länder. Slutsatsen
              blev att det var osäkert om lagstiftning verkligen skulle leda
              till större inflytande.
            </seg>
          </u>
          <u>
            <seg>
              Våren 2001 avstyrkte socialutskottet en motion om lagstiftning
              om pensionärsråd. Utskottet gjorde samma bedömning, nämligen att
              det var osäkert om en lagstiftning skulle leda till ökat inflytande.
              Äldreberedningen Senior 2005 framhöll att människor i alla åldrar
              måste omfattas av arbetet med att utveckla inflytande och delaktighet.
              Pensionärsråden kunde inte kompensera bristen på äldre personer
              i politiskt valda församlingar. KU gör ingen annan bedömning än
              den socialutskottet tidigare gjort och som riksdagen ställt sig
              bakom.
            </seg>
          </u>
          <u>
            <seg>
              Fru talman! Utskottet föreslår på eget initiativ att riksdagen
              tillkännager för regeringen vad utskottet anför om behovet av
              en översyn av det kommunala partistödet. Sedan 1969 har kommuner
              och landsting haft rätt att ge ekonomiskt stöd till partier som
              är representerade i fullmäktige. Stödet ska ses som samhälleligt
              stöd för att förbättra partiernas möjligheter till opinionsbildning
              och därmed stärka demokratin. Partistödet ska uteslutande användas
              till den partiverksamhet som är knuten till kommunen eller landstinget.
              Riktigt så fungerar det inte i dag. Det finns flera exempel på
              att det lokala stödet används för att finansiera regional och
              central partiverksamhet.
            </seg>
          </u>
          <u>
            <seg>
              Den utredning som KU tillsatte 2007 kom fram till att det finns
              anledning att se över nuvarande regler. Det gäller bland annat
              partistödets former och var gränsen går mellan stöd till partierna
              och stöd till förtroendemannaorganisationen. En översyn behövs
              enligt utskottet för att undanröja den osäkerhet som råder från
              både kommunernas och partiernas sida när det gäller utrymmet för
              att använda partistödet och för att uppnå en högre grad av transparens
              när det gäller kommunernas och landstingens utbetalningar av stödet
              till partierna.
            </seg>
          </u>
          <u>
            <seg>
              Fru talman! Jag yrkar bifall till utskottets förslag.
            </seg>
          </u>
          <note type="speaker">
            Anf. 42 STEFAN TORNBERG (c):
          </note>
          <u>
            <seg>
              Fru talman! I dag har vi att behandla två betänkanden som lite
              grann går in på varandras områden: kommunal demokrati och regional
              demokrati. En del av de principiella frågor som rör även kommunerna
              kommer att behandlas i nästa betänkande, om regional demokrati.
            </seg>
          </u>
          <u>
            <seg>
              Den kommunala demokratin och det kommunala självstyret är en
              vital och grundläggande del av det svenska folkstyret. Därför
              känns det angeläget att få diskutera det här i Sveriges riksdag.
              Jag tänkte beröra två ämnen som också tidigare talare har berört,
              nämligen behovet av en översyn av partistödet och något kort om
              det politiska ideella uppdraget.
            </seg>
          </u>
          <u>
            <seg>
              Som tidigare talare har sagt har det på KU:s initiativ skett
              en översyn av det kommunala partistödet. Den visar ju också att
              det kommunala partistödet är viktigt för demokratin i Sverige
              och att det numera har en stor betydelse för finansieringen av
              partiernas verksamhet. På den lokala nivån visar översynen att
              hela 84 procent av partiernas intäkter kommer från partistödet,
              och på den regionala nivån är det hela 87 procent.
            </seg>
          </u>
          <u>
            <seg>
              Det ska erkännas att vi i Centerpartiet kände viss tvekan när
              man inledde denna översyn, för partistödet är olika och måste
              kunna se olika ut i olika kommuner, och det måste kunna hanteras
              olika av olika partier. Men jag tycker att den översyn som har
              gjorts visar att det finns anledning att göra en fortsatt översyn
              av partistödet.
            </seg>
          </u>
          <u>
            <seg>
              Vi kan se att utformningen skiftar. Det är viktigt med en transparent
              jämförelse. Man räknar in politiska sekreterare, kanslier, lokaler
              och så vidare på olika sätt i de olika kommunerna. Det är i grunden
              inte något problem, men det gör det svårare för oss väljare att
              se hur pengarna används.
            </seg>
          </u>
          <u>
            <seg>
              Den viktiga delen anser jag är att partistödet ska avse just
              den partiverksamhet som är anknuten till den kommun respektive
              det landsting där det utbetalas. Även överföring av partimedel
              berörs i KU:s rapport. Där ser man att det skiftar också mellan
              partier.
            </seg>
          </u>
          <u>
            <seg>
              Det beror mycket på att partierna har olika uppbyggnader och
              använder resurserna på olika sätt. Men vi kan också se att det
              här minskar i omfattning hos de flesta partier.
            </seg>
          </u>
          <u>
            <seg>
              Det utredaren lyfte fram, som pekar på ett behov av en översyn,
              gäller just partistödets former, att det ska klargöras vad ett
              partistöd är och att det ska tillämpas på samma sätt överallt.
              Men det handlar också om ett krav på betalningsmottagarna. Vad
              krävs för att ett partistöd ska utbetalas i en kommun, i ett landsting?
              Vilka krav har vi på att det ska finnas till exempel en juridisk
              person på orten som tar emot partistödet? Det är något som jag
              kan tycka är självklart.
            </seg>
          </u>
          <u>
            <seg>
              Utredaren pekar också på att det är en otydlighet i regleringen.
              Mycket av praxis kring det här har utarbetats via förarbeten och
              praxis som har utvecklats med tiden. Det kan finnas skäl att titta
              på hur lagstiftningen kan bli tydligare.
            </seg>
          </u>
          <u>
            <seg>
              Fru talman! En översyn av partistödet är alltså på sin plats.
              Men det är viktigt att det sker med respekt för såväl föreningsfrihet
              som det kommunala självstyret. Och självklart ska skattepengar
              användas endast på avsett sätt. Det är särskilt viktigt att det
              sker i det här fallet när det egentligen inte finns någon annan
              offentlig kontroll.
            </seg>
          </u>
          <u>
            <seg>
              Det är också viktigt för väljarna att kunna jämföra hur partistödet
              används i olika kommuner men även att det är en ökad transparens
              i partierna. Det finns också skäl att undanröja den osäkerhet
              som finns om tillämpningen av lagstiftningen.
            </seg>
          </u>
          <u>
            <seg>
              Vi har motioner i vårt betänkande som berör det politiska ideella
              uppdraget, och det är en mycket viktig del i Sveriges politiska
              liv. Vi har sett en utveckling mot en ökad professionalisering
              av politiken men också en förändrad syn på det politiska uppdraget,
              inte minst från de yngre generationerna som också lite grann utmanar
              formerna för det politiska systemet och inte minst de politiska
              partierna.
            </seg>
          </u>
          <u>
            <seg>
              Det har funnits en vilja från politiken att antalet förtroendevalda
              ska öka, men vi kan konstatera att antalet förtroendevalda i Sverige
              minskar.
            </seg>
          </u>
          <u>
            <seg>
              Vi ser också att antalet avhopp ökar. Inte minst kan vi konstatera
              att det ofta är unga, och bland de unga är det till övervägande
              del kvinnor som lämnar sina förtroendeuppdrag. Det finns skäl
              för oss att ha en diskussion om det. Vad beror det här på? Hur
              kan vi motverka en sådan utveckling?
            </seg>
          </u>
          <u>
            <seg>
              Fru talman! Representativitet är viktig. Utan delaktighet och
              legitimitet hotas vårt demokratiska system. Det här är en viktig
              utmaning. Jag tror inte att det handlar om, som det i motionerna
              fokuseras mycket på, arvoden och förmåner, utan jag tror att det
              handlar om makt och inflytande, om att vi som politiker inte bara
              ska ha ansvar utan också makt. Vi ska ha en reell möjlighet att
              vara med och påverka i vårt uppdrag.
            </seg>
          </u>
          <u>
            <seg>
              Fru talman! Då är jag tillbaka där jag började, med demokrati
              och självstyre. De delarna hänger ihop. Demokratin förutsätter
              självstyre, och utan makt finns det inte en vilja att ta det ansvar
              som ett politiskt uppdrag kräver.
            </seg>
          </u>
          <u>
            <seg>
              Med det vill jag yrka bifall till förslaget i utskottets betänkande.
            </seg>
          </u>
          <note>
            Anf. 43 CECILIA WIGSTRÖM i Göteborg (fp):
          </note>
          <u>
            <seg>
              Fru talman! Vår demokrati är en grundsten för det svenska samhället,
              och för att demokratin ska fungera måste vi också ha politiska
              partier. Det är därför som vi i kommunallagen tillåter kommuner
              att betala ut kommunalt partistöd för att stimulera partierna
              och se till att vi har livaktiga partier på kommunal nivå.
            </seg>
          </u>
          <u>
            <seg>
              Det är bra att utskottet har enats om det här tillkännagivandet
              till regeringen om en översyn av den här lagen för att vi ska
              få en tydlig lag och för att vi ska få bort den osäkerhet som
              i dag råder om hur pengarna kan användas men också för att se
              om vi i högre grad kan öppna för insyn och öppenhet när det gäller
              hur kommunernas pengar används.
            </seg>
          </u>
          <u>
            <seg>
              I många länder, som i Danmark, Finland och Norge, finns det generella
              rättsliga regler för att garantera öppenhet och insyn i partiernas
              finansieringskällor, oavsett om det kommer från kommunen eller
              någon annan.
            </seg>
          </u>
          <u>
            <seg>
              Sådana regler har vi inte i Sverige. I samband med våra folkomröstningar
              poppar det ibland upp sådana här diskussioner. Vilken sida har
              mest pengar? Är det ja-sidan eller nej-sidan? Är det därför resultatet
              blev som det blev i folkomröstningen? Är det därför den politikern
              säger som hon säger, för att hon får pengar därifrån eller inte?
              Ibland kommer sådana diskussioner upp.
            </seg>
          </u>
          <u>
            <seg>
              För Folkpartiets del är vi positiva till att på något sätt införa
              motsvarande öppenhet och insyn i Sverige, så som våra grannländer
              har. Däremot anser vi inte att det bör ske genom rättsliga regleringar,
              utan det är någonting som vi partier tillsammans borde kunna komma
              överens om.
            </seg>
          </u>
          <u>
            <seg>
              Med det, fru talman, vill jag yrka bifall till förslaget i betänkandet.
            </seg>
          </u>
          <note>
            I detta anförande instämde Helena Bargholtz (fp).
          </note>
          <note type="speaker">
            Anf. 44 KJELL ELDENSJÖ (kd):
          </note>
          <u>
            <seg>
              Fru talman! Det är inte alltid som så här många ställer upp på
              ett anförande när det är ett enigt utskott. Men jag tror att det
              i det här fallet beror mycket på att vi är många som är väldigt
              intresserade av kommunpolitik och då också kommunal demokrati.
            </seg>
          </u>
          <u>
            <seg>
              Själv har jag suttit i kommunfullmäktigeförsamling i drygt ett
              kvarts sekel. Ränderna går liksom aldrig ur, utan man talar gärna
              lite om kommunpolitik.
            </seg>
          </u>
          <u>
            <seg>
              Vårt samhälle är i ständig förändring. Det som gällde för 100,
              50 eller till och med 10 år sedan har successivt förändrats på
              många områden, till det bättre i många avseenden och kanske någon
              gång till det sämre.
            </seg>
          </u>
          <u>
            <seg>
              Att upprätthålla och stärka de demokratiska grundvärderingarna
              på nationell och regional nivå och på kommunnivå är en process
              som måste fortlöpa, diskuteras och säkert då och då också leda
              till revideringar för att det ska förbli en vital och stark angelägenhet
              som stärker sammanhållningen, de mänskliga rättigheterna och andra
              för människorna viktiga principer vad gäller integritet, människovärde
              och alla människors lika värde.
            </seg>
          </u>
          <u>
            <seg>
              Jag vill nu ta upp bara några av de frågor som det här betänkandet
              innehåller.
            </seg>
          </u>
          <u>
            <seg>
              Jag ska säga något om det kommunala partistödet. I utvärderingen
              när det gällde att se över det kommunala partistödet, som KU beslutade
              om 2007, framgår det att det kommunala partistödet används och
              utformas lokalt på vitt skilda sätt, också när det gäller omfattning.
              Bland annat råder det oklarheter i både lagstiftning och praxis
              om vad som är en del av partistödet. Detta plus kommuners olika
              syn på partistödet och dess användning har i dagens betänkande
              föranlett KU att ge regeringen till känna vad utskottet anfört
              om behovet av en översyn i fråga om det kommunala partistödet.
            </seg>
          </u>
          <u>
            <seg>
              Det är ett viktigt tillkännagivande. Det är tydligt att det behövs
              ett klargörande och ett mer stringent regelverk avseende begreppet
              kommunalt partistöd.
            </seg>
          </u>
          <u>
            <seg>
              Jag ska säga något om frågeställningar som handlar om det ideella
              förtroendeuppdraget. Utskottet tar i det här betänkandet upp resonemang
              runt dessa frågor och påpekar att mycket har gjorts och kommer
              efterhand att göras på det här området. Det gäller bland annat
              utveckling av politiskt ledarskap och uppdrag som förtroendevald
              men också frågan om hur man bättre kan stödja och stärka fritidspolitikernas
              roll i det politiska systemet. Utskottet vill dock avvakta regeringens
              behandling av de här frågorna.
            </seg>
          </u>
          <u>
            <seg>
              Till slut ska jag säga något om kommunala pensionärsråd och äldres
              roll i politiken. Det är väl ingen tvekan om att dessa råd har
              mycket att tillföra i den politiska sfären på olika politiska
              områden. En enkät har emellertid visat att till exempel mindre
              än hälften av pensionärsråden fungerar tillfredsställande.
            </seg>
          </u>
          <u>
            <seg>
              Äldreberedningen Senior 2005 framhöll att människor i alla åldrar
              bör utveckla inflytande och delaktighet i samhället. Detta gäller
              inte minst de äldre. Därför är det angeläget att de politiska
              partierna tar till vara kompetens, erfarenhet och kunskap som
              dessa har. Deras medverkan i större utsträckning i inte bara pensionärsråd
              utan också i andra kommunala nämnder och styrelser är av stor
              betydelse för lokalsamhällets utveckling.
            </seg>
          </u>
          <u>
            <seg>
              Men det är först och främst en sak för partierna själva att ta
              tag i.
            </seg>
          </u>
          <note type="speaker">
            Anf. 45 MARGARETA CEDERFELT (m):
          </note>
          <u>
            <seg>
              Fru talman! Jag ska ta upp ett litet avsnitt ur betänkandet men
              ack så viktigt. Det märks inte minst av att det är en fråga som
              återkommer i motioner år efter år. Det handlar om begreppet stad.
            </seg>
          </u>
          <u>
            <seg>
              Stad som begrepp avskaffades, kan vi säga, 1969 genom ett riksdagsbeslut
              då det i stället blev benämningen kommuner. Men jag vill tillägga
              att ett enigt konstitutionsutskott också har uttalat genom åren
              att det fortfarande är möjligt för de städer eller kommuner som
              så önskar att fortsätta att kalla sig stad så länge det har en
              betydelse utöver ren administrativ karaktär och heller inte har
              någon kommunalrättslig betydelse.
            </seg>
          </u>
          <u>
            <seg>
              Begreppet stad har en väldigt lång tradition i Sverige, ända
              sedan historien bakåt till folkungaregenterna. Då talar vi om
              medeltiden.
            </seg>
          </u>
          <u>
            <seg>
              De 40 år som har förflutit sedan kommunbegreppet infördes här
              i riksdagen har likväl ordet stad behållit sitt värde och sin
              betydelse för såväl medborgare som just lokala politiker. Med
              detta perspektiv är det viktigt att lyfta fram att ett enigt utskott
              genom årens lopp har slagit fast att det inte finns något som
              hindrar de kommuner som så önskar att kalla sig stad.
            </seg>
          </u>
          <u>
            <seg>
              Jag vill lyfta upp ytterligare ett perspektiv när det gäller
              varför begreppet stad är viktigt. Det handlar om de omfattande
              internationella kontakterna, inte minst med anledning av vårt
              medlemskap i EU. Det säger så mycket mer att kunna använda begreppet
              town eller city än community.
            </seg>
          </u>
          <note>
            Jag yrkar bifall till utskottets förslag.
          </note>
          <note>
            Överläggningen var härmed avslutad.
          </note>
          <note>
            13 § Regional demokrati
          </note>
          <note>
            Föredrogs
          </note>
          <note type="speaker">
            Anf. 46 PHIA ANDERSSON (s):
          </note>
          <note>
            I betänkandet Regional demokrati behandlas motioner från allmänna
            motionstiderna 2007 och 2008. Flertalet motioner rör frågor som
            anknyter till Ansvarskommitténs förslag. Andra motioner gäller
            regionala styrelseformer och samverkan mellan regioner över nationsgränserna.
          </note>
          <u>
            <seg>
              Utskottet föreslår att samtliga motioner avslås framför allt
              för att Ansvarskommitténs förslag fortfarande är under beredning,
              och utskottet anser att denna beredning inte bör föregripas. Vi
              socialdemokrater delar denna uppfattning och har inga reservationer
              i detta betänkande.
            </seg>
          </u>
          <u>
            <seg>
              Det hindrar inte att man kan göra vissa reflexioner över utvecklingen
              vad det gäller regional demokrati, framför allt om man som jag
              har varit med om att förbereda och delta i försöket Västra Götalandsregionen.
              Det är ett försök som tillsammans med Region Skåne varat i tio
              år.
            </seg>
          </u>
          <u>
            <seg>
              Fru talman! Ansvarskommittén lade fram sitt slutbetänkande Hållbar
              samhällsorganisation med utvecklingskraft den 27 februari 2007.
              Där lade man fram förslag på hur Sveriges framtida samhällsorganisation
              ska se ut för att klara ansvaret för välfärdstjänster. Avsikten
              med utredningen var att åtgärda olikheter i landets regionala
              indelning och förbereda stat och kommuner på att vidmakthålla
              en vital demokrati för framtida utmaningar.
            </seg>
          </u>
          <u>
            <seg>
              Det förslag som Ansvarskommittén lade fram innebär att landstingen
              läggs ned och ersätts med direktvalda regionala församlingar,
              regionkommuner. Dessa regionkommuner ska omfatta flera län med
              ett sammanlagt invånarantal på mellan en och två miljoner. Byggstenarna
              för regionkommunerna ska vara lokala arbetsmarknadsregioner såsom
              de beräknas se ut 2030. Det är en klar framtidsinriktning.
            </seg>
          </u>
          <u>
            <seg>
              Övriga kriterier som ska vara uppfyllda är att regionkommuner
              ska ha minst ett universitet med betydande fasta forskningsresurser
              och ett regionsjukhus, alternativt ett institutionaliserat samarbete
              med andra regionsjukhus, samt att regionindelningen ska bygga
              på medborgarnas känsla av identitet och anknytning.
            </seg>
          </u>
          <u>
            <seg>
              Motivet enligt Ansvarskommittén för att lägga ihop flera län
              är ett geografiskt storleks- och befolkningsunderlag som ger bättre
              förutsättningar för regional kraftsamling, kunskapsutveckling
              och överblick inför nödvändiga prioriteringar. Motivet för att
              lägga regional utveckling under en direktvald regional fullmäktigeförsamling
              är att garantera medborgarnas rätt till politiskt ansvarsutkrävande.
            </seg>
          </u>
          <u>
            <seg>
              Fru talman! Vad har då hänt efter att Ansvarskommittén har lagt
              fram sitt förslag? Sveriges olika kommuner och landsting har med
              stort allvar tagit förslaget till sig och ägnat mycket tid åt
              att komma med förslag på hur olika regionindelningar skulle kunna
              se ut. De har också lämnat in ansökningar om dessa. Följden av
              detta är att många positiva förändringsprocesser nu sker runt
              om i vårt land.
            </seg>
          </u>
          <u>
            <seg>
              Vad gör då regeringen? Man lägger locket på. Den 28 januari går
              man ut i en presskonferens och meddelar att den borgerliga regeringen
              är enig i regionfrågan. Nuvarande regionförsök permanentas. Hallands
              och Gotlands ansökningar om att omvandlas till regionkommuner
              beviljas. Övriga landet får vänta till 2014.
            </seg>
          </u>
          <u>
            <seg>
              Som skäl anges att vid förändringar som påverkar medborgarna
              så tydligt måste noggrannhet sättas före snabbhet. Denna klokskap
              från regeringen hade passat bättre vid förändringen av a-kassan
              och socialförsäkringen än vid regionbildandet när man har tio
              års erfarenhet från Skåne och Västra Götaland och dessutom har
              Ansvarskommitténs förslag att utgå från och de positiva förändringsprocesser
              och samtal som nu förs runt om i landet. Problemet är nog snarare
              att Moderaterna inte vill ha några regioner, vilket medför att
              regeringen inte är överens i den här frågan.
            </seg>
          </u>
          <u>
            <seg>
              Statsminister Fredrik Reinfeldt sade vid presskonferensen att
              om tre partiledare i regeringen gärna vill får den fjärde backa.
              Ödmjukt, kan man tycka, men det är nog snarare så att man ställs
              inför fullbordat faktum. Man kan inte stoppa regionförsöken. De
              fungerar för bra. Men att gå med på fler där går nog gränsen för
              Moderaterna.
            </seg>
          </u>
          <u>
            <seg>
              Fru talman! Vi socialdemokrater välkomnar att man permanentar
              regionförsöken i Skåne och Västra Götaland men är oerhört besvikna
              på hur regeringen har hanterat Ansvarskommitténs betänkande och
              hela regionfrågan.
            </seg>
          </u>
          <u>
            <seg>
              En politikers viktigaste uppgift är att förstå historien, hantera
              nuet och bygga för framtiden. Den borgerliga regeringen har inte
              klarat den uppgiften i regionfrågan.
            </seg>
          </u>
          <u>
            <seg>
              Men med detta sagt vill vi ändå yrka bifall till förslaget i
              betänkandet.
            </seg>
          </u>
          <note type="speaker">
            Anf. 47 PER BILL (m):
          </note>
          <u>
            <seg>
              Fru talman! Precis som Phia Andersson sade handlar det här betänkandet
              om regional demokrati. Det är viktiga frågor. Även om vi nu avstyrker
              samtliga motioner och säger att vi yrkar bifall till utskottets
              förslag innebär det inte att de här frågorna inte är viktiga.
            </seg>
          </u>
          <u>
            <seg>
              Det är tre typer av motioner som vi diskuterar i detta betänkande.
              Det är motioner som rör regionala och kommunala styrelseformer
              det kommer Stefan Tornberg från Centerpartiet att gå in på mera
              i detalj. Det andra är frågor som rör regionsamarbete över nationsgränser.
              Det säger sig självt med vårt EU-samarbete och vårt långvariga
              nordiska samarbete att det är viktigt och bra att man ser till
              att göra det möjligt för dem som så vill till exempel i Öresundsregionen,
              mot den norska gränsen eller mot den finska gränsen att hitta
              möjligheter för att bättre kunna samarbeta.
            </seg>
          </u>
          <u>
            <seg>
              Men där får vi vänta på en proposition som ska komma. Likadant
              är det för den tredje och dominerande bunten av motioner som handlar
              om Ansvarskommitténs förslag. Det handlar om organisationen av
              stat, kommuner, regionkommuner och landstingskommuner. Vi vet
              att regeringen håller på att bereda frågan. Det finns ingen anledning
              att gå ut i förväg, utan jag tror att det är klokt att lugnt och
              försiktigt ta sig an de här frågorna, för det är viktigt att det
              blir rätt från början. Att få gränser som inte stämmer överens
              eller att utestänga någon del från en region som de tycker att
              de tillhör är en väldigt oklok politik.
            </seg>
          </u>
          <note type="speaker">
            Anf. 48 STEFAN TORNBERG (c):
          </note>
          <u>
            <seg>
              Fru talman! För ett par veckor sedan kom ett välkommet besked
              i regionfrågan från alliansens partiledare. Försöksregionerna
              Västra Götaland och Skåne permanentas samtidigt som Halland och
              Gotland ska få bli regionkommuner. Därmed är regionaliseringen
              av Sverige ett faktum. Spelplanen är klar, och vi kan se fram
              emot att det under nästa mandatperiod kommer att bildas ytterligare
              regionkommuner över hela landet.
            </seg>
          </u>
          <u>
            <seg>
              Sverige håller nämligen på att stöpas om. Runt om i vårt land
              har tagits initiativ för att stärka demokratin och den lokala
              och regionala utvecklingskraften. Ambitionen är att makt och inflytande
              ska flyttas närmare medborgarna. Tyvärr finns samtidigt en stark
              utveckling i en annan riktning mot ökad centralisering av samhällsorganisationen
              och en professionalisering av demokratin.
            </seg>
          </u>
          <u>
            <seg>
              Ofta beskrivs demokrati som synonymt med folkstyre, men folket
              har inte en vilja utan många. Det är den enskilda människan som
              tillsammans med andra människor utgör grunden för demokratin.
              Demokratins styrka är att den ger alla samma rätt att påverka
              det politiska beslutsfattandet.
            </seg>
          </u>
          <u>
            <seg>
              Demokratiska system kan samtidigt utformas olika. För mig som
              centerpartist är det självklart att sätta människan i centrum
              och ge henne ett så stort inflytande som möjligt över det som
              är henne nära. Därför vill jag se en decentraliserad demokrati
              med spelregler som förhindrar centralisering. Det är lätt att
              tro att regionalisering och lokalt självstyre är en fråga som
              bara berör kommun- och landstingspolitiker. Ingenting kan dock
              vara mer felaktigt, för när vi genom regionaliseringen flyttar
              makt från den statliga nivån till kommuner och regioner får alla
              medborgare, alla väljare mer att säga till om.
            </seg>
          </u>
          <u>
            <seg>
              Därför är det också angeläget att diskutera och förbereda nästa
              steg för att bygga demokratin underifrån genom att flytta makt
              och inflytande närmare medborgarna. Detta görs också i den motion
              som jag och Annie Johansson har skrivit och som behandlas i detta
              betänkande.
            </seg>
          </u>
          <u>
            <seg>
              Vi anser bland annat att kommunallagen bör omarbetas så att kommunerna
              och regionerna ges frihet att själva utforma sin organisation
              utifrån sina egna förutsättningar och medborgarnas önskemål. Ett
              grundlagsskydd av det kommunala och regionala självstyret är också
              nödvändigt för att hindra den nationella nivån från ingrepp och
              styrning som kränker den lokala och regionala kompetensen.
            </seg>
          </u>
          <u>
            <seg>
              Fru talman! Det krävs en attitydförändring och ett nytt synsätt,
              både på medborgarnas roll i samhället och på centralmaktens uppgifter
              en syn där mångfald är en styrka och där varje region har möjlighet
              att utifrån sina egna överväganden fatta beslut om hur och inom
              vilka områden man vill stödja den regionala utvecklingen. Det
              är en syn på demokratin där medborgare har möjlighet att vara
              med och påverka i en öppen demokratisk process, och där beslut
              fattas av politiker som jag som väljare också kan ställa till
              svars.
            </seg>
          </u>
          <u>
            <seg>
              Den nuvarande kommunallagen är alltför styrande för hur varje
              kommun ska bygga upp sitt politiska styrsystem. Kommunerna borde
              till exempel ges möjlighet att avskaffa kommunstyrelsen och endast
              utse ett fullmäktige som kan utgöra både fullmäktige och kommunstyrelse.
              Det ska vara upp till varje kommun om de vill ha en direktvald
              borgmästare. Det borde också finnas möjlighet att pröva majoritetsstyre
              i kommun-, region- och landstingsstyrelser. Hur kommuner och regioner
              formar sin demokratiska organisation borde inte vara en nationell
              angelägenhet så länge organisationen är demokratisk.
            </seg>
          </u>
          <u>
            <seg>
              Fru talman! Med detta vill jag yrka bifall till utskottets förslag
              i betänkandet.
            </seg>
          </u>
          <note type="speaker">
            Anf. 49 INGVAR SVENSSON (kd):
          </note>
          <u>
            <seg>
              Fru talman! Phia Andersson sade något väldigt viktigt: att det
              är betydelsefullt att förstå historien. Det är det även i den
              här frågan. Ett antal år tillbaka i tiden var nämligen den dåvarande
              socialdemokratiska regeringen inne på att slopa regionaliseringen
              och regionförsöken. Moderaterna gillade också detta, men de hade
              lite problem med Skåne. Därför skrev de med anledning av regeringens
              proposition en motion om att Skåne skulle få ha kvar sitt försök,
              vilket var totalt inkonsekvent.
            </seg>
          </u>
          <u>
            <seg>
              Det fanns alltså egentligen en bred majoritet för att slopa regionförsöken
              och regionaliseringen av Sverige. De fem andra partierna var för
              denna utveckling, och det blev väldigt konstigt för oss. Helena
              Bargholtz var väl kanske med i den här processen.
            </seg>
          </u>
          <u>
            <seg>
              Hur skulle vi lösa ut den här frågeställningen på ett bra sätt?
              På detta funderade jag nästan en hel natt, och plötsligt ramlade
              en 25-öring ned. Det var lätt för oss att lägga fram en huvudreservation
              mot regeringens förslag, och när den sedan föll kunde vi ha en
              villkorsreservation där vi stödde Moderaterna i att regionförsöket
              i Skåne skulle få fortsätta.
            </seg>
          </u>
          <u>
            <seg>
              Jag skickade ett mejl till mina kolleger i fempartikonstellationen
              och påpekade detta, men redan innan jag hade hunnit få svar blev
              det ett möte där Per Unckel, som var ordförande i det läget, var
              med. Jag berättade för honom om min tanke, och han tyckte att
              den var intressant. Han pratade sedan med Göran Magnusson, och
              vi fick en dominoeffekt. I det läget när en majoritet för Skåne
              var räddad ville Göran Magnusson nämligen också ha Västra Götaland
              kvar som ett försök. Det var alltså en bonus.
            </seg>
          </u>
          <u>
            <seg>
              Det gäller att förstå historien. Det har alltså växlat fram och
              tillbaka i synen på regionaliseringen.
            </seg>
          </u>
          <u>
            <seg>
              Jag vill bara säga att det finns inget lock på, som Phia Andersson
              sade, när det gäller hanteringen av regionutvecklingen, utan regeringen
              har gjort ett övervägande om hur tidsaspekten är. Om vi ska tala
              klartext är det intressanta egentligen att Moderaterna har uppgett
              sin tvånivåmodell och accepterar att det finns tre nivåer. Alla
              ansökningar som kommer in kommer att skickas till Kammarkollegiet
              för hantering, och regeringen har, vad jag förstår, gjort en tidsbedömning
              att man möjligtvis kommer att klara Norrlandsregionen om man hinner
              lösa upp detta i god tid före valet 2010. Alla ansökningar är
              dock välkomna och går in i den här processen. Det finns alltså
              inget lock på i den delen.
            </seg>
          </u>
          <note type="speaker">
            Anf. 50 PHIA ANDERSSON (s) replik:
          </note>
          <u>
            <seg>
              Fru talman! Historien är också sådan att det tilläts två försök,
              Västra Götaland och Skåne. De har visat sig fungera väldigt bra,
              inte minst med Socialdemokraterna, Centern och Folkpartiet tillsammans.
              Västra Götaland är ett bra försök som visar på det.
            </seg>
          </u>
          <u>
            <seg>
              Men processen har ändå kommit i gång genom att Jan-Åke Björklund
              har varit ute och samtalat. Värmland har lagt in om en ansökan,
              och då förstår inte Värmland varför man förlänger tiden och processen
              genom att gå genom Kammarkollegiet. Varför kan de inte få svar
              om de får påbörja samtal och samarbete med Västra Götaland, vilket
              är önskvärt för deras del?
            </seg>
          </u>
          <note type="speaker">
            Anf. 51 INGVAR SVENSSON (kd) replik:
          </note>
          <u>
            <seg>
              Fru talman! Det finns ingen process som är stoppad, utan alla
              ansökningar kommer att gå vidare. Den normala gången när det gäller
              indelningsförändringar är att det går via Kammarkollegiet, så
              varför skulle regeringen i det här läget avvika från det?
            </seg>
          </u>
          <u>
            <seg>
              Skåne har varit en fungerande region under lång tid, och likadant
              är det med Västra Götaland. Sedan kan man fundera över vad Halland
              och Gotland är för typ av regioner. Det ska dock ske en normal
              process.
            </seg>
          </u>
          <u>
            <seg>
              Det finns alla möjligheter här, men det finns tidsbegränsningar.
              Jag tror dock inte att det finns någon ambition att stoppa några
              utvidgningar eller förändringar i detta avseende.
            </seg>
          </u>
          <note type="speaker">
            Anf. 52 PHIA ANDERSSON (s) replik:
          </note>
          <u>
            <seg>
              Fru talman! En sak har vi gemensamt, Ingvar Svensson. Vi undrar
              hur Ansvarskommitténs förslag stämmer överens med Halland och
              Gotland. Här är ändå processer i gång. Varför kom det inte tidigare
              att man skulle lägga in detta?
            </seg>
          </u>
          <u>
            <seg>
              Någon proposition har inte lagts fram, utan detta har hittills
              bara funnits på DN Debatt.
            </seg>
          </u>
          <u>
            <seg>
              Man sade klart ifrån att detta kommer att ta längre tid än vad
              många trodde. Nu är de besvikna.
            </seg>
          </u>
          <note type="speaker">
            Anf. 53 INGVAR SVENSSON (kd) replik:
          </note>
          <u>
            <seg>
              Fru talman! Det har jag full förståelse för. Men för alla regeringar
              som måste förhandla inom sig eller med samverkande partier gäller
              att det kan dra ut på tiden. Det kan vara bekymmersamt. Jag delar
              Phia Anderssons uppfattning att det har tagit för lång tid. Det
              kan jag dock inte göra något åt.
            </seg>
          </u>
          <note>
            Överläggningen var härmed avslutad.
          </note>
          <note>
            14 § Sveriges handlingsprogram för tillväxt och sysselsättning
            20082010
          </note>
          <note>
            Föredrogs
          </note>
          <note type="speaker">
            Anf. 54 CARINA ADOLFSSON ELGESTAM (s):
          </note>
          <u>
            <seg>
              Fru talman! Strategin för tillväxt och sysselsättning, den så
              kallade Lissabonstrategin, är EU:s gemensamma ramverk för att
              främja en långsiktig utveckling med hållbar tillväxt och full
              sysselsättning. Det handlar om att stärka Europas konkurrenskraft
              i en växande global ekonomi och att ställa om till klimat- och
              miljömässigt hållbar utveckling.
            </seg>
          </u>
          <u>
            <seg>
              Det är alltså Lissabonstrategin vi behandlar. Det kan vara lätt
              för den som inte är fullt insatt att förväxla den med Lissabonfördraget
              som handlar om något helt annat. Det är viktigt att poängtera
              detta, fru talman.
            </seg>
          </u>
          <u>
            <seg>
              Det handlar om att stärka Europa och Sveriges konkurrenskraft
              och tillväxt. Jag har noterat att ministern tyvärr inte kommer
              att delta i debatten. Jag har också noterat att varken Centerpartiet
              eller Kristdemokraterna är uppsatta på talarlistan. Med tanke
              på hur det ser ut i såväl Sverige som runt om i Europa och världen
              är jag lite förvånad över att man inte har prioriterat en sådan
              här viktig fråga som hur vi ska arbeta med tillväxt och sysselsättning
              i ett europeiskt perspektiv.
            </seg>
          </u>
          <u>
            <seg>
              Jag har haft förmånen, fru talman, att under de senaste två veckorna
              vara ute i Europa och möta andra parlamentariker. Vid varje tillfälle
              är det frågan om sysselsättning, finanskris och hur vi tillsammans
              i Europa ska jobba med detta som kommer upp. Tjeckien som är ordförandeland
              har tagit ett mycket positivt initiativ till att ha ett extra
              möte med parlamentariker måndag och tisdag i Bryssel. Där ska
              vi diskutera just denna fråga kopplad till finanskrisen och hur
              vi tillsammans kan bli starka i Europa.
            </seg>
          </u>
          <u>
            <seg>
              Det är ett bra initiativ och viktigt för framtiden, inte minst
              när vi i finanskrisens spår kan se hur protektionismen ökar i
              vissa länder runt om i världen. Denna fråga är viktig att diskutera
              och ha med sig under resans gång. Här har vi alla ett ansvar att
              diskutera, debattera och lägga fram förslag som inte går i denna
              riktning. Vi ska med andra ord inte kopiera det som händer i bland
              annat Frankrike.
            </seg>
          </u>
          <u>
            <seg>
              Vi socialdemokrater stöder Lissabonstrategin och arbetet med
              den fullt ut. Däremot tycker vi att den inriktning som regeringens
              politik har försvagar Sveriges konkurrenskraft. Det är en politik
              som leder till ökade klyftor. Den ger sämre trygghet och på sikt
              också lägre löner. Större klyftor gör också att vi får en sämre
              konkurrenskraft.
            </seg>
          </u>
          <u>
            <seg>
              Tryggheten spelar stor roll och påverkar människor i vardagen.
              Med det i åtanke kan man fundera på vad det är som händer och
              vad vi ser i Sverige och runt om i Europa och världen. Dels råder
              finanskris, dels stundar lågkonjunktur. Vi möts dagligen av nya
              varsel, och varje dag går människor ut i arbetslöshet när de varsel
              som lades före jul verkställs.
            </seg>
          </u>
          <u>
            <seg>
              Hur jobbar då regeringen och Sverige med detta? På s. 7 i Sveriges
              handlingsplan kan man läsa att regeringen har genomfört en rad
              förändringar i arbetslöshetsförsäkringen under 2008. Karensvillkoren
              utökades med ytterligare två dagar, från fem till sju dagar och
              möjligheten att använda ersättning från arbetslöshetskassan som
              utfyllnad vid deltidsarbetslöshet begränsades till 75 dagar. Det
              är ett av de sätt som Sverige möter lågkonjunkturen.
            </seg>
          </u>
          <u>
            <seg>
              På vilket sätt känner människor i Sverige tillit och trygghet
              att våga göra investeringar när regeringen nästan lite stolt skriver
              om hur man har försämrat och ökat utslagningen av människor i
              samhället? Man kan i strategin för svensk del utläsa en systematisk
              jakt på sjuka och arbetslösa. Det känns lite märkligt att läsa
              att Sverige ska stärkas och bli mer konkurrenskraftigt när så
              många människor hamnar i otrygghet.
            </seg>
          </u>
          <u>
            <seg>
              Vi kan också konstatera att på grund av regeringens politik inte
              på grund av finanskrisen har nästan en halv miljon människor lämnat
              a-kassan. En del av dem är nu arbetslösa. En del av dem vet inte
              hur de ska få mat för dagen och tak över huvudet på sikt. Detta
              kommer att få nya konsekvenser för svensk räkning. Sveriges regering
              har varit med och underbyggt detta och förstärker på detta sätt
              lågkonjunkturen.
            </seg>
          </u>
          <u>
            <seg>
              En annan sak som också finns med i skrivelsen är privatiseringen
              av såväl apotek som hälso- och sjukvård. Där må vi skilja oss
              ideologiskt, men på vilket sätt ökar det sysselsättningen? Det
              kan man fundera över. Många människor jobbar redan i dag med detta.
              Det kommer kanske rent av att vara samma människor som jobbar
              med det i morgon. Det är bara någon annan som är huvudägare, och
              en privat ägare stoppar eventuella vinster i egen ficka. På vilket
              sätt gynnar det skattebetalarna?
            </seg>
          </u>
          <u>
            <seg>
              Finanskrisen drabbar hela världen på olika sätt. Det är viktigt
              att understryka att finanskrisen är något som finansmarknaden
              själv ligger bakom och har lagt grunden till. Det som handlar
              om sysselsättning och att företag inte kan sälja sina varor och
              tjänster är till viss del en konsekvens av finanskrisen men ska
              för den skull inte behöva drabba enskilda individer i form av
              utslagning från de olika trygghetssystem som vi har byggt upp
              i Sverige sedan lång tid tillbaka. Vi har gjort det tillsammans
              med våra nordiska grannar.
            </seg>
          </u>
          <u>
            <seg>
              Det är nu när vi står inför den stundande lågkonjunkturen som
              vi behöver ha olika åtgärder för att tillväxten och sysselsättningen
              ska öka.
            </seg>
          </u>
          <u>
            <seg>
              Det finns ett ganska märkligt exempel. Tidigare, när vi hade
              högkonjunktur i Sverige, valde regeringen att stimulera fordonsindustrin
              med en miljöbilspremie. Nu, när fordonsindustrin behöver stimulans,
              väljer man att ta bort den. Det är svårt att få det att gå ihop.
            </seg>
          </u>
          <u>
            <seg>
              Vi vet att det är industrin som drabbas mest under den här finanskrisen
              och lågkonjunkturen. Samtidigt upplever vi att det inte görs speciellt
              mycket för att industrin fortsättningsvis ska stå stärkt inför
              framtiden. När vi pratar om att vi vill ha en stark industri i
              Sverige handlar det om att satsa på forskning och utbildning.
              När vi pratar om utbildning gäller det också arbetskraften och
              att på det sättet stödja så att arbetskraften är redo när lågkonjunkturen
              vänder så att man då har kompetent personal. Det saknas helt.
            </seg>
          </u>
          <u>
            <seg>
              Det är lite märkligt att man i skrivelsen på s. 9, på tal om
              arbetskraften och hur sysselsättningen ser ut inför framtiden,
              noterar: Den samlade bedömningen av den långsiktiga effekten av
              regeringens hittills vidtagna och i budgetpropositionen för 2009
              föreslagna reformer är att sysselsättningen ökar med 2,8 procent
              eller 120 000 personer.
            </seg>
          </u>
          <u>
            <seg>
              Det är den verkligheten regeringen lever i, eller levde i åtminstone
              i oktober 2008 när den här skrivelsen lämnades till riksdagen.
            </seg>
          </u>
          <u>
            <seg>
              Det känns lite som att man inte har läst in alla siffror och
              allt material som hade kommit och de signaler vi då kände till
              när man presenterade det här.
            </seg>
          </u>
          <u>
            <seg>
              Nu kan vi konstatera att i januari 2009 har mer än 19 000 personer
              varslats. Vi kan också konstatera att industrin mellan november
              och december tappade 8,7 procent av produktionen.
            </seg>
          </u>
          <u>
            <seg>
              Det är oroväckande siffror. Det stämmer inte alls med det som
              finns med i det svenska handlingsprogrammet för tillväxt och sysselsättning.
            </seg>
          </u>
          <u>
            <seg>
              Vi kan också konstatera att man, när näringsutskottet hade behandlat
              detta och det hade gått ytterligare lite tid innan vi justerade
              och det fanns möjlighet för majoriteten i näringsutskottet att
              komma med nya förslag, ändå väljer att helt och fullt ställa sig
              bakom regeringens förslag till handlingsprogram för tillväxt och
              sysselsättning för 20082010. Det kan vi inte ställa oss bakom.
              Vi har i vår motion redogjort för ett helt annat samhällsbygge.
            </seg>
          </u>
          <note>
            Med detta, fru talman, vill jag yrka bifall till reservation
            1.
          </note>
          <note type="speaker">
            Anf. 55 KENT PERSSON (v):
          </note>
          <u>
            <seg>
              Fru talman! Jag börjar med att från Vänsterpartiet yrka bifall
              till reservation 2.
            </seg>
          </u>
          <u>
            <seg>
              Det vi nu ska debattera är alltså regeringens skrivelse och årliga
              uppföljning av handlingsprogrammet för tillväxt och sysselsättning.
              Det är en strategi för sysselsättning som ligger inom Lissabonstrategin.
            </seg>
          </u>
          <u>
            <seg>
              I den strategin säger man att EU ska bli världens mest dynamiska
              ekonomi med full sysselsättning och social integration som mål.
              Det är en av hörnpelarna.
            </seg>
          </u>
          <u>
            <seg>
              Jag och Vänsterpartiet har inte motionerat i frågan i år, inte
              för att vi inte tycker att frågan är viktig utan för att vi efter
              närmare analys kan se att det vi motionerade om förra året är
              lika giltigt i år. Den motionen har inget sista datum. Jag tror
              tyvärr att vi blir tvungna att upprepa den nästa år också.
            </seg>
          </u>
          <u>
            <seg>
              Vår kritik är fortfarande i högsta grad berättigad och, om möjligt,
              ännu mer befogad med hänsyn till den häftiga avmattning av konjunkturen
              som vi har upplevt de senaste månaderna.
            </seg>
          </u>
          <u>
            <seg>
              Dessa helt nya ekonomiska förutsättningar har regeringen över
              huvud taget inte beaktat i handlingsprogrammet.
            </seg>
          </u>
          <u>
            <seg>
              Min uppfattning är densamma som förra året. Den politik som regeringen
              driver och som avspeglas i handlingsprogrammet har lett till stagnerad
              tillväxt, ökad arbetslöshet, större utanförskap och djupare klass-
              och könsklyftor. Därmed har Lissabonstrategins grundtankar om
              långsiktig och hållbar tillväxt och sysselsättning inte uppfyllts.
            </seg>
          </u>
          <u>
            <seg>
              Utskottets uppfattning är att den ekonomiska politik som kommer
              till uttryck i skrivelsen, nämligen att sträva efter att få folk
              i arbete och att främja företagande, fortfarande är den rätta
              vägen för att långsiktigt säkra den svenska konkurrenskraften.
            </seg>
          </u>
          <u>
            <seg>
              Att den akuta ekonomiska krisen har tvingat den svenska regeringen,
              liksom EU och många andra stater, att vidta extraordinära åtgärder
              innebär, enligt utskottets uppfattning, inte att man ifrågasätter
              den allmänna inriktningen.
            </seg>
          </u>
          <u>
            <seg>
              Politiken ligger fast. Vi fortsätter på den inslagna vägen. Jag
              återkommer till vilka effekter den har fått för svenska löntagare.
            </seg>
          </u>
          <u>
            <seg>
              Regeringens sysselsättningsstrategi bygger på förhoppningar om
              att avregleringar, utförsäljningar, riktade skattesubventioner
              och hårdare press på sjuka och arbetslösa ska leda till ökad sysselsättning
              och minskad arbetslöshet. Har den gjort det, kan man fråga sig.
            </seg>
          </u>
          <u>
            <seg>
              Dessutom har en stor del av arbetsmarknadspolitiken bantats bort,
              vilket leder till sämre möjligheter till omställningar och kompetensutveckling
              av arbetskraften vid arbetslöshet.
            </seg>
          </u>
          <u>
            <seg>
              Vänsterpartiet avvisar den politiken. Den är orättfärdig. Den
              leder inte alls till ökad sysselsättning. Om den gör det gör den
              det på bekostnad av löner och anställningsvillkor. Det innebär
              att Sverige slår in på en väg där vi tävlar om konkurrenskraften
              med länder med väsentligt lägre produktivitet, lägre kompetensnivå
              hos arbetskraften och svagare facklig organisering.
            </seg>
          </u>
          <u>
            <seg>
              Den svenska välfärdsmodellens grund vilar på en arbetsmarknadsmodell
              där arbetsmarknadens parter kan förhandla fram trygga och flexibla
              villkor, solidariskt finansierade och med heltäckande socialförsäkringar
              samt allmänt tillgängliga välfärdstjänster. Den bevaras till gagn
              för en utveckling i linje med Lissabonstrategins övergripande
              målsättningar om hållbar sysselsättning och social sammanhållning.
            </seg>
          </u>
          <u>
            <seg>
              Den politik som avspeglas i handlingsprogrammet innebär det motsatta,
              det vill säga att svensk välfärdsmodells fundament ska monteras
              ned. Tillväxt ska i stället grundas på framväxt av en låglönemarknad
              kännetecknad av ökade inkomst- och förmögenhetsklyftor.
            </seg>
          </u>
          <u>
            <seg>
              Den politik som redovisas i regeringens skrivelse är också felriktad
              när det gäller små och medelstora företag. Jag är övertygad om
              att Vänsterpartiets sammantagna politik på det området skulle
              gynna utvecklingen i dessa företag på ett mer effektivt sätt än
              de insatser som regeringen redovisar i skrivelsen.
            </seg>
          </u>
          <u>
            <seg>
              Om vi tittar lite närmare på vad kampen för full sysselsättning
              och social integration har inneburit i Sverige kan vi konstatera
              att svensk a-kassa är sämst i Norden. Den har enligt OECD:s senaste
              rapport fallit från 6 till 15 plats. Den är sämre än den i Nederländerna.
              Den är sämre än den i Tyskland. Den är sämre än den i Frankrike.
            </seg>
          </u>
          <u>
            <seg>
              På vilket sätt ökar den sociala sammanhållningen när vi på ett
              sådant sätt försämrar för de arbetslösa och sjuka?
            </seg>
          </u>
          <u>
            <seg>
              Detta är en allvarlig och missriktad politik som slår mot dem
              som hamnar i utanförskap.
            </seg>
          </u>
          <u>
            <seg>
              Vi kan också konstatera att löneklyftorna i Sverige har ökat
              dramatiskt under de två senaste åren till följd av regeringens
              politik. Barnfattigdomen har ökat enormt mycket i Sverige. 12
              procent av barnen i Sverige räknas i dag som fattiga enligt den
              senaste rapporten.
            </seg>
          </u>
          <u>
            <seg>
              Vi kan också se att den politik som i dag förs som ett resultat
              av Lavaldomen har lett till att vi har strejker i Frankrike, i
              de baltiska staterna och inte minst i Storbritannien. Det är inte
              strejker för högre löner, utan det är strejker mot lönedumpning,
              mot att arbetsgivare och företag anställer utländsk arbetskraft
              på andra villkor än den inhemska arbetskraften med kollektivavtal.
              Detta är resultatet av en regeringspolitik som inte ökar den sociala
              sammanhållningen utan som driver politiken i en riktning där gapet
              ökar.
            </seg>
          </u>
          <u>
            <seg>
              Vi har en möjlighet här, och vi har haft det under generationer,
              som bygger på att arbetsmarknadens parter gör upp om villkoren
              i Sverige. Det har visat sig vara en bra modell som ger social
              sammanhållning och som också ska kunna vara ett föredöme för övriga
              Europa.
            </seg>
          </u>
          <u>
            <seg>
              Vad vi nu kan se är en tävling mot botten när det gäller arbetsvillkor
              och social sammanhållning här i Sverige.
            </seg>
          </u>
          <u>
            <seg>
              Det som vi också kan se nu i Europa är ökad protektionism. När
              Sarkozy i Frankrike lägger fram förslag om stimulansåtgärder omgärdar
              han dem med krav på att detta ska användas i Frankrike. Produktionen
              får inte flytta utomlands. Detta är ett stort och kanske avgörande
              test på vad EU orkar med när det gäller sammanhållningen. Detta
              är också ett hot mot hela tanken med Lissabonstrategin om ökad
              tillväxt och social sammanhållning i en hållbar och trygg värld.
              Vi har lång väg att gå, och jag hoppas att regeringen med den
              politik som man nu för slår in på en annan väg så att vi kan få
              ett samhälle som bygger på en solidarisk tanke.
            </seg>
          </u>
          <note type="speaker">
            Anf. 56 LAGE RAHM (mp):
          </note>
          <u>
            <seg>
              Fru talman! Jag börjar med att yrka bifall till Miljöpartiets
              reservation 3.
            </seg>
          </u>
          <u>
            <seg>
              För ett år sedan stod företrädare för samtliga riksdagspartier
              här i kammaren och diskuterade förra årets version av handlingsprogrammet
              för tillväxt och sysselsättning. Vid det tillfället hade vi en
              ganska unik situation genom att ett enigt näringsutskott ställde
              sig bakom ett yttrande om att regeringen till nästa år skulle
              fokusera mer på socialt företagande och på bekämpande av skattefusk.
              Det beslutet från utskottets partier upplevde jag som mycket glädjande.
              När det finns total enighet i en fråga i riksdagen borde det gå
              ganska fort att få i gång praktiska åtgärder för att förverkliga
              denna vilja.
            </seg>
          </u>
          <u>
            <seg>
              Det är därför med stor besvikelse som jag ser hur regeringen
              i detta års skrivelse har förvaltat detta ställningstagande från
              riksdagen. I stället för att välkomna enigheten och fokusera på
              att ta fram konkreta förslag för att underlätta det sociala företagandet
              väljer regeringen att knappt ens notera denna fråga. Utskottets
              tillkännagivande nämns över huvud taget inte i propositionen.
              De frågeställningar som tas upp i tillkännagivandet nämns i förbigående
              i några bisatser, men inte en enda ny åtgärd har presenterats
              för att möta utskottets önskemål. Jag tycker att det är ett lågvattenmärke
              i relationen mellan riksdag och regering och ett tecken på att
              den sittande regeringen inte är intresserad av att riksdagen blandar
              sig i deras arbete.
            </seg>
          </u>
          <u>
            <seg>
              Frågan är om man behöver poängtera för regeringen att det är
              regeringen som ska följa riksdagens uppdrag och inte tvärtom.
              Hur bra kommunikation har egentligen mina kolleger i de borgerliga
              partierna med sina partikamrater i kanslihuset?
            </seg>
          </u>
          <u>
            <seg>
              Fru talman! Med anledning av regeringens undermåliga sätt att
              hantera utskottets tillkännagivande har vi valt att återigen lyfta
              fram krav på åtgärder för att förstärka miljöaspekterna av Lissabonprocessen
              och underlätta för sociala företag.
            </seg>
          </u>
          <u>
            <seg>
              När det gäller miljöaspekterna ska Lissabonstrategin enligt planerna
              vila på tre ben. Den tidigare regeringen var, med brett stöd av
              riksdagen, länge drivande i ansträngningarna för att få in ett
              stabiliserande tredje ben som utgörs av miljöaspekterna. Ansträngningarna
              gav också utdelning, och ett av de positiva besluten vid EU-toppmötet
              i Göteborg 2001 var att lyfta in miljöaspekterna som likställda
              med ekonomiska och sociala aspekter. Det är därför mer än beklagligt
              att den borgerliga regeringen verkar inrikta sin politik totalt
              på den klassiska ekonomiska politiken utan att ta hänsyn till
              den tredje hörnstenen som är miljöpolitiken. Det blir extra tydligt
              med skrivelsen Sveriges handlingsprogram för tillväxt och sysselsättning
              20082010 . I stället för att ignorera miljöaspekterna i arbetet
              för att skapa tillväxt och sysselsättning borde regeringen använda
              handlingsprogrammet för att ta fram ett antal konkreta och genomförbara
              förslag för att förbättra havsmiljön och minska Sveriges klimatpåverkan.
            </seg>
          </u>
          <u>
            <seg>
              Sociala företag har möjlighet att förena meningsfull verksamhet
              och sysselsättning för personer i utkanten av arbetsmarknaden
              samtidigt som värdefulla tjänster i samhället kan bli utförda.
              Den sociala ekonomin verkar mellan och i samverkan med både den
              offentliga och den privata sektorn. Man kan säga att den sociala
              ekonomin har en överlappande roll och fyller ett glapp i samhället
              som inte fylls av de båda övriga. Vi anser att regeringen tyvärr
              helt glömmer denna viktiga sektor för att i stället snävt fokusera
              på den privata sektorn eller, mer sällan, på den offentliga sektorn.
              I stället borde regeringen mycket mer genomgripande studera hur
              andra länder har valt att arbeta för att stärka den sociala ekonomin.
              Tyvärr har regeringen hittills inte visat att den verkligen vill
              gå från ord till handling.
            </seg>
          </u>
          <u>
            <seg>
              Vi i Miljöpartiet har lagt fram ett antal konkreta förslag för
              att ta bort de hinder som finns för sociala företag. De finns
              i en partimotion om social ekonomi som heter Social ekonomi en
              sektor med möjligheter .
            </seg>
          </u>
          <u>
            <seg>
              Om regeringen den här gången verkligen vill göra insatser för
              de sociala företagen är den varmt välkommen att använda sig av
              dessa förslag.
            </seg>
          </u>
          <note type="speaker">
            Anf. 57 MARIA PLASS (m):
          </note>
          <u>
            <seg>
              Fru talman! Regeringen ska i handlingsprogrammet för tillväxt
              och sysselsättning lägga grunden för en långsiktig och hållbar
              ekonomisk tillväxt, skapa utrymme för ökad tillväxt och möta kommande
              utmaningar.
            </seg>
          </u>
          <u>
            <seg>
              Kärnan i vår moderata politik är att skapa förutsättningar för
              en långsiktig ekonomisk tillväxt, stabila statsfinanser och sysselsättning.
              Denna politik kommer vi att fortsätta föra i Sverige och inom
              Europasamarbetet.
            </seg>
          </u>
          <u>
            <seg>
              Regeringens förda politik är en politik för stärkt svensk konkurrenskraft.
              Den bygger på en framåtsträvande ekonomisk politik och en trovärdig
              sysselsättningspolitik. Vår strävan, att få människor i arbete
              och främja företagandet, är och förblir den rätta vägen för att
              långsiktigt säkra den svenska konkurrenskraften. Oppositionen,
              och då framför allt Socialdemokraterna, hävdar att de vill ha
              en annan politik. Men den politiken är inte en politik för tillväxt
              och sysselsättning. Tillväxt skapas inte genom oansvarig stimulans
              och kortsiktig utjämning. Jobb skapas inte genom att man låser
              in skattebetalare, det vill säga våra medborgare och företag,
              i transfereringar. Hållbar tillväxt skapas inte heller genom kortsiktiga
              insatser som endast blir en form av konstgjord andning.
            </seg>
          </u>
          <u>
            <seg>
              För att möta nedgången och rådande finanskris har regeringen
              satsat på jobb och företagande, forskning och utveckling samt
              utbyggd infrastruktur för framtiden. Krisen har ytterligare förvärrats,
              och alliansregeringen har därför arbetat intensivt på flera fronter
              för att stärka den finansiella stabiliteten och skapa fungerande
              lånemarknader. Svenska exportföretag får förstärkta krediter.
              Företag får skatteuppskov för att klara likviditeten. Insatser
              har gjorts för den hårt drabbade fordonsindustrin.
            </seg>
          </u>
          <u>
            <seg>
              Ytterligare insatser för gradvis återhämtning har, som är väl
              känt, inriktats på jobb och omställning. Bland insatserna finns
              förstärkt stöd för arbetslösa, förstärkta yrkesutbildningar och
              satsningar på infrastruktur, och ROT har införts. Berörda branscher,
              såsom byggbranschen, vittnar också om att detta ger effekt.
            </seg>
          </u>
          <u>
            <seg>
              Alliansens kraftfulla, expansiva satsningar har gjorts med ansvar
              och förnuft. Vi ska mildra den ekonomiska nedgångens effekt på
              arbetsmarknaden, skapa förutsättningar för sysselsättning att
              ta fart när det vänder och fortsätta att värna om sunda offentliga
              finanser.
            </seg>
          </u>
          <u>
            <seg>
              Fru talman! Den sociala ekonomin och det sociala företagandet
              är en mycket viktig del av vårt samhälle, och det finns i dag
              många bra exempel att peka på.
            </seg>
          </u>
          <u>
            <seg>
              Jag tänker till exempel på Vägen ut! och Karins Döttrar, som
              finns i Göteborg men också på andra orter i Sverige. Här får personer
              med sociala problem, missbruk och tidigare kriminalitet en andra
              chans. Kraven på dessa personer är hårda, och resultatet är bra.
              Här slussas man tillbaka i arbete och ett så kallat vanligt liv
              genom att arbeta i organisationens eget tryckeri, bed and breakfast,
              hotell och så vidare. Arbete pågår med en svensk strategi för
              socialt företagande, och regeringen har satsat 10 miljoner kronor
              i två år på det sociala företagandet just för att ta till vara
              förmågan och viljan till ett aktivt liv.
            </seg>
          </u>
          <u>
            <seg>
              Miljöpolitiken har integrerats i näringspolitiken genom alliansens
              klimat- och energiöverenskommelse som bygger på EU:s klimat- och
              energipaket. Tydliga mål har förenats med förbättrade förutsättningar
              för bland annat industrin. Överenskommelsen stöder arbetet för
              stärkt konkurrenskraft, tillväxt och sysselsättning.
            </seg>
          </u>
          <u>
            <seg>
              Fru talman! Med detta vill jag yrka bifall till utskottets förslag
              till beslut om att lägga regeringens skrivelse till handlingarna
              och att avslå motionerna.
            </seg>
          </u>
          <note type="speaker">
            Anf. 58 CARINA ADOLFSSON ELGESTAM (s) replik:
          </note>
          <u>
            <seg>
              Fru talman! Det var ett intressant debattanförande som Maria
              Plass hade, framför allt om trovärdighet i sysselsättningspolitiken.
              Vad jag kan uppfatta utifrån hur det ser ut i Sverige just nu
              verkar det inte som att marknaden och företagen riktigt har tagit
              till sig av just det som är regeringens tillväxt- och sysselsättningspolitik.
              Det känns på något sätt som att man inte riktigt litar fullt ut
              på den politik som regeringen och majoriteten i riksdagen driver.
            </seg>
          </u>
          <u>
            <seg>
              Det som gör mig lite förvånad är just att byggbranschens folk
              påstås säga att det här ger effekter. Jag får nästan tvärtombudskap
              från byggbranschen att det behövs ytterligare, framför allt det
              som handlar om exempelvis ROT-avdrag, för att stimulera byggbranschen.
              Regeringen har ju med det ROT-avdrag som nu gäller valt att rikta
              det enbart till privatpersoner. Då är det bara privatpersoner
              med tjocka plånböcker som i dagsläget har råd att göra de här
              investeringarna.
            </seg>
          </u>
          <u>
            <seg>
              De andra medborgarna i samhället känner inte trygghet på grund
              av försämringarna i a-kassan och sjukkassan, och det som Maria
              Plass omnämnde som låses in i transfereringar och konstgjord andning.
              Det är också ett sätt att se på det som är våra trygghetssystem,
              som handlar om försäkringar. Det är inga bidrag. När det blir
              så pass mycket försämringar känner människor osäkerhet och vågar
              inte göra investeringar.
            </seg>
          </u>
          <u>
            <seg>
              Det byggbranschen behöver, fru talman, är ett ROT-bidrag som
              riktar sig till miljonprogramsområdet.
            </seg>
          </u>
          <note type="speaker">
            Anf. 59 MARIA PLASS (m) replik:
          </note>
          <u>
            <seg>
              Fru talman! När man hör Carina Adolfsson Elgestam prata kommer
              man osökt att tänka på Paint it black av Rolling Stones, som har
              varat betydligt mycket längre än Carina Adolfsson Elgestams anförande
              och längre än någon lågkonjunktur. Jag ska försöka svara på de
              påståenden som framfördes.
            </seg>
          </u>
          <u>
            <seg>
              Det är ganska intressant att komma in på byggbranschen. Jag vet
              inte om Socialdemokraterna lyssnade på nyheterna i morse, men
              om man gjorde det kunde man konstatera att folk nu återanställs
              i byggbranschen. Peab i Göteborg har återanställt personal. Man
              säger inte upp den personal som blivit varslad på samma sätt som
              man förutspådde. Facket, som ni brukar ha kontakt med, säger att
              det nu har vänt. Jag tycker att vi ska fokusera på att inte bara
              måla svart utan också titta på det som är positivt. Det här var
              en positiv nyhet.
            </seg>
          </u>
          <u>
            <seg>
              Jag har också fått andra signaler från handeln, där man säger
              att människor konsumerar mer och oftare än vad de gjorde för ett
              par månader sedan. Det är positiva nyheter. Vi behöver inte, som
              sagt, måla allting i svart. Vi kan titta på det som för oss framåt.
            </seg>
          </u>
          <u>
            <seg>
              När det gäller ROT-bidraget är det väl känt att ni tycker att
              det är miljonprogrammet som ska ha det. Jag kan säga att enligt
              mina kontakter med branschen, vilket jag har utifrån egna erfarenheter,
              tycker man att detta är väldigt bra. Man har alltså arbeten framåt
              i tiden. Man sade före jul att man hade arbete kanske fram till
              midsommar inom de mindre företagen, vilka vi också värnar om.
            </seg>
          </u>
          <note type="speaker">
            Anf. 60 CARINA ADOLFSSON ELGESTAM (s) replik:
          </note>
          <u>
            <seg>
              Fru talman! Det Maria Plass säger om byggbranschen är rätt intressant.
              Visst gynnar det ROT-avdrag som nu är infört småföretag och en
              och annan som nu får ett jobb att göra, beroende på att det finns
              precis det som jag sade, nämligen privatpersoner som fortfarande
              har gott om pengar, som vågar ta steget att göra en investering.
            </seg>
          </u>
          <u>
            <seg>
              Det som skiljer oss åt är att vi tycker att det är viktigt att
              man gör investeringar i hela samhället. Och nu under lågkonjunkturen
              har vi möjlighet att investera oss ur krisen. När man ska få stora
              projekt med mycket order är det viktigt att använda just miljonprogramsområdet,
              inte bara för att det är ett miljonprogramsområde utan på grund
              av att det finns så oerhört många fastigheter runt om i hela Sverige
              som har ett jättebehov av renoveringar, av olika orsaker, men
              också för att investera för hållbar utveckling. Många av dessa
              fastigheter är byggda på såväl 40- och 50- som 60-talet. Om man
              byter fönster och dörrar i de fastigheterna, och kanske det som
              har med vattenledningar och rör att göra, kommer det att få effekter
              på energieffektiviteten som även påverkar miljön.
            </seg>
          </u>
          <u>
            <seg>
              Det ger alltså en dubbel vinst om man kan åtgärda detta. På det
              sättet gynnar det alla i samhället, inte bara privatpersoner med
              tjocka plånböcker, utifrån det som är regeringens alternativ med
              ROT-avdrag i dag. Det är det som vi tycker är allvarligt.
            </seg>
          </u>
          <u>
            <seg>
              Utifrån det kan man känna: Vem i hela världen kan man lita på?
              Ja, inte verkar det vara regeringen.
            </seg>
          </u>
          <note type="speaker">
            Anf. 61 MARIA PLASS (m) replik:
          </note>
          <u>
            <seg>
              Fru talman! Tack för den byggtekniska föreläsningen! Jag skulle
              vilja säga så här.
            </seg>
          </u>
          <u>
            <seg>
              Socialdemokraterna fokuserar mer på husen än på dem som arbetar.
              Var är jobbpolitiken i det? Fler jobb, mer sysselsättning och
              fler i arbete här pratar vi bara om hus.
            </seg>
          </u>
          <u>
            <seg>
              Jag skulle också vilja prata om ROT-bidraget ur den synvinkeln
              att det ger företagen och småföretagen arbete. Det är viktigt.
              Det tar också bort svartjobben, vilket är mycket viktigt. Det
              har välkomnats från branschen. Jag har inte hört så många där
              som har pratat om miljonprogrammet, utan man har mer fokuserat
              på vad det ger, det vill säga mindre svartjobb och mer jobb.
            </seg>
          </u>
          <u>
            <seg>
              Jag skulle också bara vilja kommentera en sak som jag tyckte
              var lite konstig i Carina Adolfsson Elgestams anförande tidigare,
              och det var detta med privatiseringen och apoteken.
            </seg>
          </u>
          <u>
            <seg>
              Jag tycker nästan att det är en förolämpning när man säger att
              människor stoppar pengarna i egen ficka. Det är inte vad som är
              avsikten och har heller inte varit avsikten. Det framfördes som
              att det är någonting fult att privatisera. Tänk i stället på de
              personer som nu får en utmaning och kan förverkliga en dröm. Vad
              vi har hört har det också mottagits väldigt väl på apoteken från
              dem som arbetar där.
            </seg>
          </u>
          <u>
            <seg>
              När det gäller tryggheten kan jag återkomma till företagande
              och trygghetssystemet för företagen som har välkomnats väldigt
              mycket. Det finns en rad väldigt bra förslag, och det är en väl
              genomarbetad utredning. Vad jag har förstått har inte Socialdemokraterna
              haft så hemskt mycket att protestera mot i de förslag som kommit
              från utredaren och som vi alla har tagit fram. Det har varit tankar
              som också kommer från företagen.
            </seg>
          </u>
          <note type="speaker">
            Anf. 62 LAGE RAHM (mp) replik:
          </note>
          <u>
            <seg>
              Fru talman! Maria Plass nämnde i sitt anförande att det var positivt
              och bra med socialt företagande också med en bra miljö. Det är
              glädjande att vi åtminstone är eniga så långt.
            </seg>
          </u>
          <u>
            <seg>
              Jag tycker ändå att behandlingen som regeringen har gjort av
              riksdagens tillkännagivande, eller snarare icke-behandlingen,
              förtjänar att uppmärksammas. Den har inte gjort någon behandling
              eller tagit hänsyn till det som riksdagen har sagt.
            </seg>
          </u>
          <u>
            <seg>
              Det förtjänar att vi frågar oss: Varför har det blivit så här?
              Varför har man inte ens noterat att riksdagen har gjort ett tillkännagivande?
              Vad har ni i den borgerliga majoriteten för kontakt med regeringen?
            </seg>
          </u>
          <u>
            <seg>
              Varför har det inte kommit fram några nya förslag på det här
              området trots att regeringen skulle komma med det? Det skulle
              vara intressant att få reda på det.
            </seg>
          </u>
          <note type="speaker">
            Anf. 63 MARIA PLASS (m) replik:
          </note>
          <u>
            <seg>
              Fru talman! Jag tog upp i mitt anförande att man har tillfört
              10 miljoner på två år till det sociala företagandet. Jag tror
              att vi fattade det beslutet i höstas i november. Jag tycker att
              det är en form av åtgärd. Jag kan inte se det som någonting annat.
            </seg>
          </u>
          <u>
            <seg>
              Man jobbar också med ett tvärsektoriellt program för att ta fram
              åtgärder för sociala företag. Jag vet inte riktigt vad Lage Rahm
              egentligen avser. Vad är det mer man ska göra? Jag kan instämma
              i att det kan göras hur mycket som helst. Är det något specifikt
              som Lage Rahm tänker på, eller är det mer en fråga om pengar?
            </seg>
          </u>
          <note type="speaker">
            Anf. 64 LAGE RAHM (mp) replik:
          </note>
          <u>
            <seg>
              Fru talman! Det var skönt att Maria Plass ändrade sig från att
              det enda man kunde göra var att satsa 10 miljoner till att man
              kan göra hur mycket som helst. Det är visserligen sant. Men om
              man nu kan göra betydligt fler saker och det här är ett viktigt
              område kan man fråga sig varför regeringen inte gör mer.
            </seg>
          </u>
          <u>
            <seg>
              Det är väl bra med den här satsningen. Problemet är att man kan
              göra mycket annat. Varför har inte regeringen hanterat riksdagens
              tillkännagivande? Varför nämnde man inte det i handlingsprogrammen
              när man skulle återkomma?
            </seg>
          </u>
          <u>
            <seg>
              Vi menade här i riksdagen för ett år sedan att regeringen nästa
              år skulle fokusera mer på socialt företagande och skattefusk.
              Varför har inte regeringen återkommit till det? Det nämns knappt
              i handlingsprogrammet.
            </seg>
          </u>
          <u>
            <seg>
              Det är okej att regeringen kanske har gjort en annan satsning
              på annat håll. Det görs ju många satsningar, vilket förstås ska
              göras. I förhållande till statsbudgeten är inte 10 miljoner så
              mycket. Men det verkar som att regeringen struntar i riksdagens
              tillkännagivande.
            </seg>
          </u>
          <u>
            <seg>
              Det var vad jag ville lyfta upp. Jag upplever inte att Maria
              Plass gav ett svar på den frågan. Jag skulle gärna vilja ha ett
              svar. Jag hoppas att det inte kommer några nya uppgifter som Maria
              Plass anser att jag ska svara på när jag nu inte har möjlighet
              till någon replik.
            </seg>
          </u>
          <note type="speaker">
            Anf. 65 MARIA PLASS (m) replik:
          </note>
          <u>
            <seg>
              Fru talman! Jag kan bara konstatera att Lage Rahm i detta fall
              mer fokuserar på orden än på handlingen. Frågan om varför det
              inte står något skrivet är återkommande.
            </seg>
          </u>
          <u>
            <seg>
              Jag talade ganska mycket om socialt företagande. Det sociala
              företagandet och social ekonomi över huvud taget ligger mig oerhört
              varmt om hjärtat. Man gör en otrolig insats på olika ställen.
            </seg>
          </u>
          <u>
            <seg>
              Det är också därför det uppmärksammas och man bidrar med 10 miljoner.
              Man ska ta fram ett program för hur man ska kunna fortsätta att
              stödja det sociala företagandet.
            </seg>
          </u>
          <u>
            <seg>
              Lage Rahm krävde inte att jag ska svara för regeringen, men det
              pågår ett arbete. Det har jag nu nämnt vid tre tillfällen. Det
              går också bra att ställa en fråga till ministern om mina svar
              inte duger.
            </seg>
          </u>
          <note type="speaker">
            Anf. 66 KARIN PILSÄTER (fp):
          </note>
          <u>
            <seg>
              Fru talman! Regeringen har i en skrivelse till riksdagen redovisat
              Sveriges handlingsprogram för tillväxt och sysselsättning. Det
              är Sveriges handlingsprogram för vår del av genomförandet av den
              så kallade Lissabonprocessen.
            </seg>
          </u>
          <u>
            <seg>
              Det handlingsprogrammet är i huvudsak en beskrivning av den ekonomiska
              politik som genomförs på de områden som Lissabonstrategin särskilt
              tar upp. Därför är inte skrivelsen som sådan något dokument som
              är underlag för beslut om den ekonomiska politiken för sysselsättning,
              jobb, företagande, social sammanhållning och så vidare utan en
              redovisning av politiken.
            </seg>
          </u>
          <u>
            <seg>
              Detta är i enlighet med Lissabonstrategin, som är det gemensamma
              EU-arbetet på det här området för att göra Europa till världens
              mest konkurrenskraftiga region fram till år 2010. Utvärderingen
              av Lissabonstrategin är väl inte fullständigt klar ännu. Men det
              finns all anledning att befara att vi inte kommer att nå målet
              till år 2010.
            </seg>
          </u>
          <u>
            <seg>
              Det var precis det man kunde konstatera vid halvtidsöversynen
              år 2005. Det var väldigt lång väg kvar, och alla länderna behövde
              skruva upp ansträngningarna högst betydligt för att kunna nå det
              målet. Detta är enligt Lissabonstrategin och de riktlinjer som
              finns i den såsom de är överenskomna i Europeiska rådet.
            </seg>
          </u>
          <u>
            <seg>
              Det handlar om de exakta avvägningarna av olika typer av reformer,
              nivåer på skatter, skattesänkningar, skattehöjningar, arbetsmarknadspolitikens
              omfattning i antalet utbildningsplatser och så vidare, och summan
              av det som görs. Det är klart att det avvägs efter det ekonomiska
              läget från år till år.
            </seg>
          </u>
          <u>
            <seg>
              Så här långt kan vi ändå konstatera att den huvudstrategi som
              alliansen lade fram inför valet 2006 som ledde till regeringsskifte
              och som sedan har konkretiserats i olika fall på väldigt många
              sätt kan bedömas som lyckosam.
            </seg>
          </u>
          <u>
            <seg>
              När vi gick in i det ekonomiska läge som vi befinner oss i med
              den väldigt snabba skiftningen som kom efter sommaren var det
              betydligt fler människor som hade jobb än vad som annars hade
              varit fallet.
            </seg>
          </u>
          <u>
            <seg>
              Det betyder att när ekonomin sedan i stort sett hamnade i fritt
              fall, nästan snabbare och snabbare för varje vecka, var det från
              ett utgångsläge som var betydligt bättre än om det då hade varit
              fler människor som varit arbetslösa, långtidssjukskrivna, överförda
              i förtidspension än vad fallet var.
            </seg>
          </u>
          <u>
            <seg>
              Sedan skrivelsen lades fram vet vi att det har uppstått en mycket
              kraftfull finanskris inte bara i Sverige som ett resultat av den
              globala finanskrisen, och den har också slagit väldigt hårt i
              Sverige. Det i sin tur har fått en mycket stark inverkan på den
              lågkonjunktur som var i antågande och som nu är en mycket kraftfull
              lågkonjunktur.
            </seg>
          </u>
          <u>
            <seg>
              Landskapet har sålunda förändrats, och det har förändrats i en
              sådan takt att den normala beslutsgången med budgetar, skrivelser
              och annat inte har fungerat utifrån de åtgärder som man har behövt
              vidta. Bara så sent som i morse sänkte Riksbanken sin ränta ytterligare
              med ett stort steg till 1 procentenhet.
            </seg>
          </u>
          <u>
            <seg>
              Dess prognos visar att förväntningarna för den närmaste framtiden
              är ännu sämre än vad de var vid dess förra prognos. Arbetslösheten
              ökar, antalet varsel ökar mer än vad man trodde, bnp går ned mer
              än vad man trodde och så vidare.
            </seg>
          </u>
          <u>
            <seg>
              Det gör att extraordinära åtgärder behöver sättas in, och det
              är vi alla överens om. Vi är inte helt överens om vilka, hur mycket,
              hur fort och med vilket konkret innehåll de ska fyllas. Men prioritet
              nummer ett har varit, som jag återkommer till, att få finansmarknaden
              att fungera för att därigenom också hejda den kraftfulla inverkan
              på den reala ekonomin.
            </seg>
          </u>
          <u>
            <seg>
              Parallellt med behandlingen av den här skrivelsen, som nu känns
              rätt mycket som gårdagens nyheter, pågår till exempel en behandling
              av en tilläggsbudget, som inte brukar komma så här års, med fler
              utbildningsplatser, arbetsmarknadspolitiska insatser och så vidare.
            </seg>
          </u>
          <u>
            <seg>
              Vi vet också att det här inte bara har slagit oerhört hårt mot
              världsekonomin som sådan, utan det stärker också de politiska
              strömningarna i Europa och i världen mot mer protektionism och
              bakslag när det gäller synen på öppenhet i handel.
            </seg>
          </u>
          <u>
            <seg>
              När det gäller den fortsatta Lissabonprocessen har Sverige hört
              till de länder som verkligen har betonat Lissabonprocessens externa
              dimension, för att använda ett politikord, det vill säga EU:s
              roll i att driva på världsekonomin för tillväxt och sysselsättning
              genom öppenhet, frihandel och öppna marknader. Det är någonting
              som är otroligt viktigt inom EU för ett litet, öppet, extremt
              export- och importberoende land som Sverige men också otroligt
              viktigt för de fattigaste i världen, för de svagaste människorna,
              de mest utsatta och de människor som bor i de länder som är stadda
              i en utvecklingsprocess framåt och uppåt när det gäller tillväxt
              och inkomster. Därför har vi i Sveriges riksdag verkligen all
              anledning att ta varandra i hand och som en röst ställa oss upp
              och argumentera kraftfullt för att protektionistiska strömningar
              måste stoppas, vare sig det handlar om olika typer av mer eller
              mindre förtäckt statsstöd inom unionen eller bromsar för den fria
              handeln mellan Sverige, EU och resten av världen. Det hoppas jag
              att vi alla kan hjälpas åt med.
            </seg>
          </u>
          <u>
            <seg>
              Det är också så att de extraordinära åtgärder som vi behöver
              genomföra på hemmaplan måste inriktas på det som det faktiskt
              fattas beslut om, på sådant som är genomarbetat och genomförbart.
              Då är det klart att sådant som kan genomföras snabbt kan det komma
              förslag om fortare för beslut än sådant som tar lite mer tid att
              arbeta igenom och förbereda.
            </seg>
          </u>
          <u>
            <seg>
              Det är också väldigt viktigt att vi inte bränner av allt krut
              och alla möjligheter på en gång. Sverige står ju i läget att vi,
              jämfört med många andra länder, förutom att vi har haft fler i
              jobb än vad vi annars skulle ha haft har ekonomiska resurser att
              sätta in. Men börjar vi bränna dem för fort, fel och för ineffektivt
              står vi snart i ett läge där effekterna bromsas upp av räntehöjningar
              och inflationsspiraler. Många har redan börjat varna för att vi
              håller på att ladda upp för en rejäl inflationsbrasa som verkligen
              inte kommer att göra någon lycklig. Och vi vet att inflationen
              alltid drabbar dem mest som har minst att ta av.
            </seg>
          </u>
          <u>
            <seg>
              Att nu i stället göra ett nytt handlingsprogram för Lissabonprocessen
              verkar vara felprioriterade resurser, och det är vi väl alla överens
              om.
            </seg>
          </u>
          <u>
            <seg>
              Handlingsplanen ska nu vägas samman med de andra ländernas handlingsplaner
              i en framstegsrapport från kommissionen, som i år har bestämt
              sig för att inte göra landspecifika rekommendationer utifrån handlingsplanerna
              utan fokusera mer på genomförandet av den så kallade recovery-planen.
              Det är redan aviserat att det kommer att vara ett extra toppmöte
              i slutet av februari och inte bara det vanliga vårtoppmötet. Men
              även det vanliga vårtoppmötet kommer naturligtvis att ha mer fokus
              på de mer akuta frågorna och den akuta ekonomiska situationen
              än på Lissabonstrategins långsiktiga arbete.
            </seg>
          </u>
          <u>
            <seg>
              Herr talman! Det är också så att Lissabonstrategin såsom den
              ser ut nu tar slut 2010. Under det svenska ordförandeskapet kommer
              de första stegen att tas mot en ny fortsatt strategi. Sverige
              har redan ställt sig bakom att ett sådant arbete ska genomföras.
              Kommissionen kommer att lägga fram sitt underlagsförslag under
              det svenska ordförandeskapet. Förhoppningsvis kommer det att läggas
              fast under det spanska ordförandeskapet våren 2010. Då kommer
              vi att få mycket mer anledning att också här i Sveriges riksdag
              och i näringsutskottet diskutera hur vi tycker att Sverige ska
              driva på i frågan om hur de exakta riktlinjerna ska vara utformade.
              Det nämns lite översiktligt i en del av reservationerna. Det kommer
              att finnas stor anledning att återkomma till det när det arbetet
              börjar konkretiseras.
            </seg>
          </u>
          <u>
            <seg>
              Jag tänker bara ägna några sekunder åt en reservation och Lage
              Rahms invändning mot redovisningen av tillkännagivandet i skrivelsen.
              Han kallade den i sitt inlägg för ett lågvattenmärke. Jag måste
              säga att om man kallar det här för ett lågvattenmärke har man
              inte särskilt stora pretentioner när det gäller lågvattenmärken.
            </seg>
          </u>
          <u>
            <seg>
              Vad vi gjorde förra året var inte att göra något tillkännagivande
              om en förändring av politikens innehåll utan om hur den ska redovisas
              i skrivelsen. Och det är helt klart så att redovisningar av såväl
              jämställdhetsåtgärder som socialt företagande och åtgärder mot
              skattefusk har lyfts in i skrivelsen. Man har inte uttryckligen
              skrivit att det är ett resultat av riksdagens tillkännagivande.
              Inte heller kan jag se att det är någon stor formfråga att göra
              en så stor affär av. Det är nämligen så att regeringen årligen
              redovisar sin hantering av just riksdagens tillkännagivanden i
              en särskild skrivelse. Skulle man missa det där finns det väl
              anledning att fråga om man har riktig koll på administrationen.
            </seg>
          </u>
          <u>
            <seg>
              Herr talman! Jag yrkar bifall till utskottets förslag att lägga
              skrivelsen till handlingarna.
            </seg>
          </u>
          <note type="speaker">
            Anf. 67 CARINA ADOLFSSON ELGESTAM (s) replik:
          </note>
          <u>
            <seg>
              Herr talman! Ett starkt Europa tror jag att vi kan vara överens
              om att vi vill ha. Det vi säger är att vi vill ha en tredelad
              Lissabonstrategi som bygger på ekonomi, miljö och socialpolitik
              och att detta går hand i hand. Det är det som framför allt skiljer
              oss åt. Jag tänker strax återkomma till det.
            </seg>
          </u>
          <u>
            <seg>
              Jag kan bara inte låta bli att fundera över en sak som Karin
              Pilsäter sade i sitt anförande, att man inte kan satsa allt krut
              på en gång utan att man måste ha lite kvar. Det kunde vara intressant
              om vi möjligtvis kunde glänta lite på den dörren för att se vad
              det är som kan finnas kvar, vad regeringen mer har för krut att
              sätta in nu när det så väl behövs.
            </seg>
          </u>
          <u>
            <seg>
              Vi kan konstatera att i Sverige under januari månad, som är den
              värsta månaden någonsin sedan man började mäta antalet varsel,
              hade 17 049 personer varslats. Under januari månad har 22 000
              personer gått ut i öppen arbetslöshet. Det är någonting som regeringen
              behöver fundera över, och inte minst med tanke på det som står
              i Lissabonstrategin och den skrivelse som vi har fått hit till
              riksdagen och som är Sveriges handlingsprogram.
            </seg>
          </u>
          <u>
            <seg>
              Det må hända att Karin Pilsäter och majoriteten anser att det
              här är gårdagens material, men det är ändock detta som gäller
              för svensk del och i de förslag som är framlagda. Förvisso är
              det en redovisning av politiken, men det står ju klart och tydligt
              i den här skrivelsen exakt vad regeringen och majoriteten gör.
              Just därför vill jag, herr talman, kommentera detta med höjd inflation
              och höga räntor. Som jag sade i mitt anförande är det så märkligt
              att när fordonsindustrin i Sverige skriker efter reformer
            </seg>
          </u>
          <note type="speaker">
            Anf. 68 KARIN PILSÄTER (fp) replik:
          </note>
          <u>
            <seg>
              Herr talman! Nej, jag tänker inte glänta på några dörrar. Så
              fungerar inte verksamheten i politiken. Som jag sade innehåller
              den här skrivelsen gårdagens nyheter genom att den ekonomiska
              situationen har förändrats radikalt efter det att den här skrivelsen
              och budgeten lades fram, och den förändras i stort sett för varje
              dag som går eller i varje fall varje vecka. Det är också så att
              en lång rad förslag har lagts fram och beslutats eller är på väg
              att beslutas av denna riksdag. De förslag som man då lägger fram
              måste vara av den karaktären att de är beslutsmöjliga vid beslutstillfällena.
            </seg>
          </u>
          <u>
            <seg>
              Sedan finns det andra saker som man kan fundera på och väga av
              mot annat som kan komma senare. Bland annat ska det komma en ekonomisk
              vårproposition. Det är klart att den kommer att innehålla en tilläggsbudget.
              Exempelvis måste man ta ställning till kommunernas ekonomi och
              de helt annorlunda prognoser som finns för kommunernas skatteinkomster
              nu jämfört med när budgeten lades fram i september. I samband
              med det får man väga av om man behöver ge ett extra stöd utöver
              det som finns för den kommunala ekonomin, vilket har en direkt
              inverkan utan avbränningar på arbetstillfällen i Sverige, för
              att ta ett exempel. Man har lagt fram förslag och fattat beslut
              om tidigareläggning av sådana infrastrukturinsatser som faktiskt
              går att genomföra väldigt snabbt. Sådana saker som tar lite längre
              tid att genomföra finns det ingen anledning att hasta fram beslut
              om eftersom situationen kan vara helt annorlunda vid den tidpunkt
              då man skulle kunna verkställa detta och man då kanske skulle
              vilja göra en annan avvägning.
            </seg>
          </u>
          <note type="speaker">
            Anf. 69 CARINA ADOLFSSON ELGESTAM (s) replik:
          </note>
          <u>
            <seg>
              Herr talman! Jag finner det lite märkligt att när Sverige gick
              för högtryck, när vi hade hög tillväxt, valde regeringen och majoriteten
              här i riksdagen att stimulera fordonsindustrin med en miljöbilspremie.
              Nu när fordonsindustrin behöver en stimulans plockar regeringen
              och majoriteten här i riksdagen bort den stimulansen. Det blir
              lite märkligt. Jag får inte ihop det riktigt. Det var det jag
              ville ha med i mitt förra anförande.
            </seg>
          </u>
          <u>
            <seg>
              Man tänker inte alls glänta på dörren, men samtidigt får vi en
              känsla av att någonting kanske kommer. Då får vi hoppas att det
              faktiskt kommer ett ROT-avdrag som alla i samhället kan få del
              av, även de som bor i hyresrätt och i våra miljonprogramsområden.
            </seg>
          </u>
          <u>
            <seg>
              Herr talman! Jag kan inte låta bli att fundera lite grann över
              regeringens politik och hur långsiktigt man tänker. Om jag kommer
              ihåg rätt fick vi den här skrivelsen till riksdagen den 9 oktober.
              Där skrev regeringen: Den samlade bedömningen av de långsiktiga
              effekterna av regeringens hittills vidtagna och i budgetpropositionen
              för 2009 föreslagna reformer är att sysselsättningen ökar med
              2,8 procent, eller 120 000 personer. Det ska sättas i relation
              till de 22 000 som nu är ute i öppen arbetslöshet. Har inte regeringen
              en mer långsiktig politik än så? Det varierar från dag till dag.
            </seg>
          </u>
          <u>
            <seg>
              Jag fick en känsla av att Karin Pilsäter sade i sitt anförande
              att man inte skulle hasta fram beslut. Nej, det ska man nog inte
              göra, även om vi har en finanskris. Oron för den finanskris som
              drabbade hela världen under hösten hade vi flaggat för redan för
              ett år sedan, precis som Kent Persson redogjorde för i sitt anförande,
              men då ville inte regeringen lyssna. Ni tog inte till er det.
            </seg>
          </u>
          <note type="speaker">
            Anf. 70 KARIN PILSÄTER (fp) replik:
          </note>
          <u>
            <seg>
              Herr talman! Jag kan inte riktigt se att Socialdemokraterna eller
              Carina Adolfsson Elgestam tidigare har redovisat några prognoser
              som har varit mer långsiktigt hållbara än vad någon annan har.
              Jag ber om ursäkt, men det har jag faktiskt inte noterat. Jag
              såg inte att ni för ett år sedan prognostiserade någon finanskris
              eller att de ekonomiska siffrorna nu skulle befinna sig i stort
              sett i fritt fall. Den prognos som regeringen gjorde vid den tidpunkten,
              i september, var inte mer missvisande än de prognoser som andra
              prognosmakare inte bara i Sverige utan i resten av världen också
              presenterade.
            </seg>
          </u>
          <u>
            <seg>
              Det är alltid lättare att säga efteråt vad man borde ha gjort
              och borde ha förstått. Jag tror inte att det är särskilt trovärdigt
              att utmåla vare sig riksdagsledamöter eller regeringsledamöter
              inom alliansen som avsevärt sämre när det gäller förutseende än
              någon annan i samhället som ägnar sig åt detta.
            </seg>
          </u>
          <u>
            <seg>
              Låt mig gå tillbaka till det Carina Adolfsson Elgestam sade i
              sin första replik och som jag då underlät att ta upp därför att
              jag fokuserade så mycket på den senare delen av repliken. Det
              handlar om den framtida utformningen av Lissabonstrategin, det
              vill säga Lissabon 2.0, och hur avvägningen mellan ekonomi, socialpolitik
              och miljö ska se ut. Carina Adolfsson säger att vi skiljer oss
              åt där. Det vore mycket intressant att höra hur hon kan avgöra
              det.
            </seg>
          </u>
          <u>
            <seg>
              Det handlar konkret om vilken utformning av de olika riktlinjerna
              man gör. Det gäller både balansen mellan olika riktlinjer och
              innehållet i desamma. Vi har ännu inte påbörjat något arbete med
              att formulera en svensk ståndpunkt när det gäller hur de kommande
              konkreta riktlinjerna ska se ut. Jag ser fram emot ett sådant
              arbete också.
            </seg>
          </u>
          <note type="speaker">
            Anf. 71 KENT PERSSON (v) replik:
          </note>
          <u>
            <seg>
              Herr talman! Karin Pilsäter uppehöll sig väldigt mycket vid jobb
              och företagande i sitt anförande. Hon sade inget om den sociala
              dimensionen, inget om lönearbetarnas villkor i Europa och inget
              om att krav ställs på att lönearbetarna ska vara flexibla. Hon
              sade inte ett ord om företagens ansvar. Som jag ser det är det
              här mer en anpassning till Lavaldomen.
            </seg>
          </u>
          <u>
            <seg>
              Det vi kan se i dag, vilket jag också tog upp i mitt anförande,
              är att en rad av strejker drar över Europa. Många säger att det
              delvis beror på Lavaldomen och uttolkningen av den. Företagen
              tar nu möjligheten att anställa folk på helt andra villkor än
              vad kollektivavtal i olika länder medger.
            </seg>
          </u>
          <u>
            <seg>
              Detta är en politik som leder till en ökad social oro i stället
              för den sociala sammanhållning som är så viktig inom Lissabonstrategin.
              Det leder också till ökad protektionism.
            </seg>
          </u>
          <u>
            <seg>
              Min fundering är: På vilket sätt kommer regeringen nu att lägga
              om sin politik när det gäller jobb och företagande så att vi får
              en social sammanhållning här i Sverige som inte leder till den
              utveckling som vi kan se i övriga Europa?
            </seg>
          </u>
          <note type="speaker">
            Anf. 72 KARIN PILSÄTER (fp) replik:
          </note>
          <u>
            <seg>
              Herr talman! Jag vet inte riktigt hur man ska tolka Kent Perssons
              fråga. Det känns som att den ligger på ett helt annat ämnesområde
              än det som är temat för dagens debatt. Jag tror att om Kent Persson
              hade varit med i På minuten hade någon tryckt häftigt på knappen
              och sagt: Avvikelse från ämnet!
            </seg>
          </u>
          <u>
            <seg>
              Vi har haft en Lavalutredning under ledning av Claes Stråth.
              Den har lagt fram sitt förslag, och det är ute på remissbehandling.
              De föreslår ett antal inte särskilt stora förändringar i svensk
              lagstiftning utifrån detta, och de ska väl, som det heter, beredas
              i vanlig god ordning och sedan fattas beslut om. Vår bedömning
              är inte att det kommer att behövas några radikala förändringar
              av de svenska regelverken för att kunna gå i takt med den domen
              och den så kallade svenska modellen.
            </seg>
          </u>
          <u>
            <seg>
              När det gäller sammanhållningen är det oerhört viktigt att vi
              har sådana villkor i vårt land att så många människor som möjligt
              har ett jobb, att man, om man inte har ett jobb, har bra möjligheter
              att rusta sig för att få ett jobb och att man själv ser framför
              sig att man snart kommer att kunna komma tillbaka. Det gäller
              inte bara dem som blir arbetslösa utan också dem som är utanför
              därför att de har haft någon typ av skavank som har gjort att
              man har blivit sjukskriven. Det tror jag är den allra viktigaste
              frågan för sammanhållningen i ett land. Där har den nuvarande
              regeringen och den nuvarande majoriteten lagt en helt annan tonvikt
              än vad man gjorde förut, när man i stället tyckte att förtidspension
              var en bra utväg för dem som inte riktigt höll måttet. Personligen
              tycker jag inte att det är acceptabelt. Jag tycker att det är
              en av de mest kränkande behandlingar som människor kan utsättas
              för.
            </seg>
          </u>
          <u>
            <seg>
              Det är helt riktigt att Lissabonstrategin i sig handlar om otroligt
              många fler frågor än den övergripande frågan om jobb och företagande.
              Men så som den ekonomiska situationen har utvecklats under hösten
              och vintern har det känts som de mer akuta frågorna. Det mer långsiktiga
              arbetet måste självfallet fortsätta.
            </seg>
          </u>
          <note type="speaker">
            Anf. 73 KENT PERSSON (v) replik:
          </note>
          <u>
            <seg>
              Herr talman! Effekten och uttolkningen av Lavaldomen spelar givetvis
              en roll för den sociala sammanhållningen som en av grundpelarna.
              Vi kan ju se vad som händer i övriga Europa i dag. Företag tar
              detta som intäkt för möjligheten att anställa folk till helt andra
              löner och villkor än vad de nationella kollektivavtalen medger.
              Det är effekten och uttolkningen av detta. Jag menar att det är
              en politik som strider mot själva andan i Lissabonfördraget.
            </seg>
          </u>
          <u>
            <seg>
              Karin Pilsäter pratar om att rusta sig för ett jobb. Vad har
              regeringen gjort? Man har dragit ned på de arbetsmarknadspolitiska
              åtgärderna. Först nu när krisen är ett faktum kommer man med förslag.
              Då måste man bygga upp hela den organisation och det kunnande
              som har funnits en gång i tiden.
            </seg>
          </u>
          <u>
            <seg>
              På vilket sätt rustar vi folk för jobb genom att sänka nivån
              i a-kassan eller i försäkringssystemen över lag? Maten blir inte
              billigare, hyran blir inte lägre och energipriserna sjunker inte
              när ni gör detta. Ni skapar ett tryck på människor som innebär
              en risk för att den sociala sammanhållningen skjuts i sank. Det
              är ju det som är resultatet av den politik som regeringen har
              fört inom ramen för Lissabonstrategin. Lissabonstrategin i sig
              ställer jag och Vänsterpartiet upp på. Den är bra. Det är själva
              den politik som förs från regeringens sida som går åt fel håll
              och ökar utanförskapet i stället för att ge ett samhälle som håller
              ihop.
            </seg>
          </u>
          <note type="speaker">
            Anf. 74 KARIN PILSÄTER (fp) replik:
          </note>
          <u>
            <seg>
              Herr talman! Ja, det är ingen hemlighet att Folkpartiet och alliansen
              i form av Folkpartiet, Moderaterna, Centerpartiet och Kristdemokraterna
              inte har samma syn som Vänsterpartiet på utformningen av den ekonomiska
              politiken. Det är ett rätt känt faktum att vi på de flesta områden
              har olika åsikter.
            </seg>
          </u>
          <u>
            <seg>
              Jag vill bara kommentera en av de punkterna särskilt. Det handlar
              just om volymen på både arbetsmarknadsåtgärder och utbildningsplatser.
              Det är självklart att man måste jobba på det viset att volymerna
              tas upp och ned beroende på konjunktursituationen. Problemet tidigare
              var ju att man hade för stora volymer av sådana platser i högkonjunktur,
              vilket gjorde att man hade för stor volym av människor, så att
              säga, i den typen av åtgärder i stället för ute i jobb, och det
              ändrade vi på.
            </seg>
          </u>
          <u>
            <seg>
              Så här har man alltid arbetat, det vill säga att man ökar och
              minskar antalet platser, så det är inget konstigt med det. I själva
              verket var det så att trots neddragningar av antalet utbildningsplatser
              hade vi väldigt mycket tomma platser. Det gjorde att det första
              man kunde göra i höstas när varslen började slå till var att omplacera
              de redan lediga platserna så att de kanske skulle kunna komma
              till bättre nytta i de regioner som hade mycket stora varsel på
              ett tidigt stadium. Där får vi väl se vad som händer med användningen
              av platserna.
            </seg>
          </u>
          <note type="speaker">
            Anf. 75 LAGE RAHM (mp) replik:
          </note>
          <u>
            <seg>
              Herr talman! Karin Pilsäter pratade i sitt anförande om min kritik
              av regeringens hantering av riksdagens vilja och tillkännagivande.
              Hon menade att det här inte var ett lågvattenmärke och undrade
              vad ett lågvattenmärke var. Det kan vara så att regeringen planerar
              nya, konstiga åtgärder när det gäller riksdagens och regeringens
              samarbete så att det här inte framstår som ett lågvattenmärke
              utan som någonting bra i förhållande till andra saker som man
              har tänkt sig det vet inte jag. Men jag tycker ändå att det faktiskt
              är anmärkningsvärt att man verkar ha struntat i ett tillkännagivande
              från riksdagen. I vilket fall som helst nämner man inte detta
              i sin redovisning.
            </seg>
          </u>
          <u>
            <seg>
              Det här är ju viktiga områden. Vi pratar om social ekonomi och
              annat. Jag måste ändå säga att jag tycker att det inte känns bra
              när regeringen verkar strunta i det, särskilt när man dessutom
              struntar i vad en enig riksdag tyckte i frågan.
            </seg>
          </u>
          <note type="speaker">
            Anf. 76 KARIN PILSÄTER (fp) replik:
          </note>
          <u>
            <seg>
              Herr talman! Återigen vill jag säga att tillkännagivandet inte
              innebar att riksdagen enhälligt fattade beslut om något annat
              innehåll i politiken. Där vet vi att vi kanske, när det kokar
              ned till konkreta sakfrågor, inte är fullt ut överens om innehållet
              i politiken och vad man borde göra på det här området. Det här
              gällde att det skulle redovisas i skrivelsen. Och inte annat än
              vad jag kan läsa redovisas i skrivelsen åtgärder som görs på de
              här områdena.
            </seg>
          </u>
          <u>
            <seg>
              Skrivelsen är ganska tjock som den är. Det är klart att man kan
              tycka att det borde ha varit några fler rader eller så, om man
              vill, eller man kan tycka att något annat borde ha färre rader
              eftersom vi inte gav ett tillkännagivande om det eller så. Men
              om man hävdar att det skulle vara ett lågvattenmärke att det inte
              särskilt står i skrivelsen att det görs eftersom vi gjorde det
              här tillkännagivandet tycker jag att man inte har särskilt stora
              pretentioner.
            </seg>
          </u>
          <u>
            <seg>
              Möjligen kan jag ge ett exempel som Lage Rahm kanske kan mäta
              detta emot, nämligen att den socialdemokratiska regeringen under
              mer än två års tid efter ett tillkännagivande från Miljöpartiet
              och de borgerliga inte tillsatte någon utredning om företagares
              sociala villkor. Det tycker jag var värre, för då satte man inte
              i gång ett konkret arbete som riksdagen hade beställt.
            </seg>
          </u>
          <u>
            <seg>
              Att regeringen redovisar exakt vad man har gjort som resultat
              av respektive tillkännagivande som riksdagen gör i en särskild
              skrivelse är ju någonting som så att säga ingår i pappershanteringen
              mellan regering och riksdag. Att innehållet i de punkter som vi
              gemensamt gjorde tillkännagivande om, där vi önskade mer redovisning,
              kanske skulle ha varit olika beroende på vem som hade beställt
              är en annan sak. Men det har riksdagen faktiskt inte beslutat
              om.
            </seg>
          </u>
          <note type="speaker">
            Anf. 77 LAGE RAHM (mp) replik:
          </note>
          <u>
            <seg>
              Herr talman! Det lät tidigare på Maria Plass som om vi var mer
              eniga om att den sociala ekonomin var viktig och någonting vi
              skulle satsa på. Nu hörde jag från Karin Pilsäter att vi kanske
              inte var eniga om innehållet. Jag hoppas att det då inte syftade
              på den sociala ekonomin och att den är viktig. Jag hoppas att
              även de borgerliga partierna kvarstår vid detta.
            </seg>
          </u>
          <u>
            <seg>
              Jag går tillbaka till frågan om redovisningen. Jag tycker ändå
              att det finns en viss rimlighet i att man, om riksdagen gör ett
              tillkännagivande, faktiskt anstränger sig från regeringens sida
              och försöker tillmötesgå detta och genomföra det som riksdagen
              ber om. Det är givetvis så att man kan ha olika åsikter om det
              är rimligt eller inte, men jag tycker ändå att det finns en rimlighet
              i att regeringen försöker följa det som riksdagen tillkännager.
            </seg>
          </u>
          <u>
            <seg>
              Sedan går det förstås alltid att komma undan detta genom att
              säga att det nämns. Ja, det nämns, men inte särskilt mycket och
              i bisatser. Och frågan är: Hade det nämnts på ett annat sätt utan
              tillkännagivandet? Det är ändå rimligt att tro att det här borde
              ha haft någon sorts påverkan på hur redovisningen skulle ha skett.
              I en så här stor skrivelse kan man anta att det alltid står någonting.
              Om nu riksdagen särskilt ber att få detta redovisat vore det rimligt
              att regeringen gjorde det. Att det sedan råkar stå någonting kan
              man ju vara glad för, men det kanske inte är det som borde ha
              gjorts med anledning av riksdagens tillkännagivande.
            </seg>
          </u>
          <note type="speaker">
            Anf. 78 KARIN PILSÄTER (fp) replik:
          </note>
          <u>
            <seg>
              Herr talman! Jag har egentligen ingenting mer att tillägga. Jag
              tycker att det känns som om de här frågorna har betydligt större
              dimensioner och handlar om betydligt viktigare saker än tjafs
              om hur många meningar man ska skriva. Om Lage Rahm är så väldigt
              missnöjd med beskrivningen här kan jag säga att det finns andra
              informationskällor. Om man vill veta vilket arbete som pågår kring
              socialt företagande finns det väl också andra sätt att utöva riksdagens
              kontrollmakt gentemot regeringen.
            </seg>
          </u>
          <u>
            <seg>
              Skrivelsen är avlämnad. Vi kan inte skriva om den nu. Det kommer
              en ny skrivelse nästa år.
            </seg>
          </u>
          <note type="speaker">
            Anf. 79 CARINA ADOLFSSON ELGESTAM (s):
          </note>
          <u>
            <seg>
              Herr talman! Anledningen till att jag begärde att få hålla ett
              extra anförande var det sista inlägget som Maria Plass hade där
              jag inte fick möjlighet att replikera.
            </seg>
          </u>
          <u>
            <seg>
              Jag vill börja med Apoteket. Självklart tycker vi att det är
              viktigt att de som drömmer om att få starta och driva ett företag
              ska få möjlighet att göra det. Men det var inte det mitt inlägg
              om privatisering av Apoteket handlade om, så det är inte alls
              någon förolämpning mot alla dem som drömmer om att starta ett
              företag.
            </seg>
          </u>
          <u>
            <seg>
              Det mitt inlägg handlade om var att såvitt jag vet, utifrån de
              företagare jag känner, är den främsta drivkraften att göra vinst
              i företaget. Om man gör vinst kan man både göra investeringar
              och plocka ut lön, och gör man lite mer vinst stoppar man ju den
              i den egna fickan. Det var det mitt inlägg handlade om. När man
              privatiserar Apoteket och om man tjänar pengar på det går pengarna
              ned i privata fickor i stället för att stanna kvar i staten, som
              de gör när staten har ansvar för Apoteket.
            </seg>
          </u>
          <u>
            <seg>
              Det andra inlägget som Maria Plass hade handlade om byggindustrin.
              Hur kan hon påstå här i kammaren att vi inte bryr oss om människorna?
              Det var ju det hela mitt inlägg handlade om. Det är ju just det
              vi gör: Vi ser människorna som finns bakom och vad som händer
              med dem i deras vardag när de blir arbetslösa och när regeringen,
              Karin Pilsäter, till skillnad från just nu vad gäller tillväxt
              och sysselsättning, hastade fram försämringarna i a-kassan och
              sjukförsäkringen. Vi ser nu dagligen människor bli drabbade av
              detta. Otryggheten i landet ökar, och färre människor vågar göra
              investeringar.
            </seg>
          </u>
          <u>
            <seg>
              Det är vad det handlar om, och därför vill vi ha ett ROT-program
              som även vänder sig till hyresrätter och miljonprogramsområden
              så att fler människor får möjlighet att ta del av det.
            </seg>
          </u>
          <note type="speaker">
            Anf. 80 MARIA PLASS (m) replik:
          </note>
          <u>
            <seg>
              Herr talman! Jag uppfattade det mer som ett konstaterande än
              en fråga, men okej. Det handlar om tillgänglighet och valfrihet,
              att det blir bättre för glesbygden, att man har möjlighet att
              kanske köpa Alvedon sent på kvällen när barnen blivit sjuka, att
              kunna åka till bensinmacken och få hjälpen där i stället för att
              åka in till sjukhuset. Det är en komplettering till vårdcentralerna.
              Det finns många argument för detta förslag, även om det egentligen
              inte är det vi i dag diskuterar.
            </seg>
          </u>
          <u>
            <seg>
              Det finns många bra exempel man kan titta på. Alla apotek kommer
              inte att vara till försäljning. En hel del av dem behålls. Det
              tycker jag är argument som räcker. Sedan vill jag informera om
              aktiebolagslagen. Den säger nämligen att du ska göra vinst i ett
              aktiebolag, och dessa apotek kommer att drivas i aktiebolagsform.
              Om du inte följer lagen får du någon typ av problem.
            </seg>
          </u>
          <u>
            <seg>
              När det blir ett överskott i företaget återinvesterar de flesta
              företagare det i företaget. De stoppar inte vinsten i egen ficka,
              vilket jag fortfarande tycker är ganska oförskämt att påstå.
            </seg>
          </u>
          <note type="speaker">
            Anf. 81 CARINA ADOLFSSON ELGESTAM (s) replik:
          </note>
          <u>
            <seg>
              Herr talman! Jag ska börja med apoteken och tillgängligheten;
              jag kan inte låta bli att replikera på det som sades.
            </seg>
          </u>
          <u>
            <seg>
              Tillgänglighet för vem? Nu använder Maria Plass just uttrycket
              tillgänglighet i glesbygden. Tänk att jag faktiskt bor i glesbygden,
              och jag vet precis hur det är med tillgängligheten vad gäller
              både apotek och bensinmackar. Om det är något i vårt land som
              ganska så drastiskt och hastigt håller på att försvinna är det
              bensinmackarna, framför allt i glesbygden men en och annan förvisso
              även i städerna. Om det inte finns någon bensinmack, eller för
              delen lantbrevbäring och kassaservice, vad hjälper det då?
            </seg>
          </u>
          <u>
            <seg>
              Tillgängligheten i glesbygden har försämrats drastiskt under
              de senaste åren på tal om tillväxt och sysselsättning i glesbygden.
              Det är just därför ROT-avdraget betyder så oerhört mycket. Det
              skapar nämligen sysselsättning framför allt i glesbygden. Det
              är ju där många av våra industrier, särskilt små industrier, finns,
              exempelvis inom träbranschen. Det är småindustrier där man jobbar
              med fönster, dörrar, trappor och allt vad vi kan behöva i våra
              hyreslägenheter. På så sätt kan alla få del av ett ROT-avdrag,
              inte bara de privatpersoner som har tjock plånbok.
            </seg>
          </u>
          <u>
            <seg>
              Sådana som du och jag, Maria Plass, har hög inkomst och därmed
              råd att göra investeringar i våra eventuella fastigheter. Men
              de som bor i miljonprogramsområdena och kanske dessutom är arbetslösa
              får inte möjlighet till det. Inte heller får de möjlighet att
              komma tillbaka i arbetslivet. Vi har nämligen många som arbetar
              inom just byggsektorn om man tar hela branschen. Det gäller allt
              från dem som producerar hus till dem som producerar byggnadsdetaljer.
              De ingår alla i byggsektorn.
            </seg>
          </u>
          <note type="speaker">
            Anf. 82 MARIA PLASS (m) replik:
          </note>
          <u>
            <seg>
              Herr talman! Nej, det är nog inte så jättebra med tillgängligheten
              i glesbygden vad beträffar apotek. Det kan vi konstatera. Uppenbarligen
              har även Carina Adolfsson Elgestam upptäckt det.
            </seg>
          </u>
          <u>
            <seg>
              Jag tog bensinmackarna som exempel, men det finns också affärer
              som Ica och andra. Det finns ett enda apotek i Sverige som är
              öppet dygnet runt, och alla kan inte åka till Stockholm för att
              köpa Alvedon. Nu kommer de att bli många fler.
            </seg>
          </u>
          <u>
            <seg>
              Vad gäller miljonprogrammet kan jag inte låta bli att reflektera
              över en sak; det blandas och ges här lite grann. Nu ska ROT-bidraget
              användas för miljonprogrammet. Jag konstaterar att Socialdemokraterna
              inte gjorde ett smack när de hade möjlighet till det. De hade
              chansen, men de lät husen förfalla.
            </seg>
          </u>
          <u>
            <seg>
              Det har fokuserats väldigt mycket på hyreslägenheterna och husen.
              Jag vill poängtera att det handlar om ett ROT-bidrag för att bland
              annat stoppa svart arbetskraft.
            </seg>
          </u>
          <note type="speaker">
            Anf. 83 CARINA ADOLFSSON ELGESTAM (s) replik:
          </note>
          <u>
            <seg>
              Herr talman! Låt mig börja med något som Maria Plass sade och
              som inte var riktigt sant beträffande ROT-avdraget. Under den
              förra lågkonjunkturen var det ett av de redskap vi använde för
              att ta Sverige ur den kris som vi då var inne i. Det finns mängder
              med hyresrätter runt om i Sverige som man då passade på att göra
              investeringar i. På det sättet kunde vi hålla Sverige i gång och
              också växa och komma tillbaka.
            </seg>
          </u>
          <u>
            <seg>
              Jag vet av egen erfarenhet, från min anställning, vad ROT-avdraget
              betydde för den dagliga produktionen, hur pass många fönsterdetaljer
              vi dagligen kunde leverera tack vare ROT-avdraget. Jag vet vad
              det betyder för Målarförbundet när de får möjlighet att göra omfattande
              renoveringar i hyresrätterna. Det är när många gör investeringar
              och satsar i miljonprogramsområdena som volymerna blir stora jämfört
              med när det är fråga om enskilda husägare.
            </seg>
          </u>
          <u>
            <seg>
              Låt mig återkomma till apoteken och glesbygden. Om man ska ha
              ett vinstdrivande företag vill man också ha en marknad och det
              behöver göras marknadsundersökningar. Om det inte finns tillräckligt
              många medborgare som besöker apoteket undrar jag hur man kan tro
              att någon då vill starta och driva fler apotek i glesbygden än
              vad fallet är i dag.
            </seg>
          </u>
          <u>
            <seg>
              Maria Plass säger från talarstolen att de vet att det kommer
              att bli fler apotek även i glesbygden. Hur vet ni det? Har ni
              gjort någon konsekvensanalys av det? Av allt material som jag
              tagit del av vad gäller den här frågan har jag hittills inte kunnat
              se eller läsa mig till något sådant. Jag är orolig för att tillgängligheten
              för dem som bor i glesbygden kommer att bli ännu sämre.
            </seg>
          </u>
          <note>
            Överläggningen var härmed avslutad.
          </note>
          <note>
            15 § Barn och föräldrar
          </note>
          <note>
            Föredrogs
          </note>
          <note type="speaker">
            Anf. 84 HILLEVI LARSSON (s):
          </note>
          <u>
            <seg>
              Herr talman! Jag vill börja med att yrka bifall till reservationerna
              6 och 7.
            </seg>
          </u>
          <u>
            <seg>
              Det ärende vi nu debatterar bygger på motioner som riksdagsledamöterna
              väckt. Det är många bra motioner. Vi har valt att inte reservera
              oss till förmån för alla eftersom mycket arbete pågår i form av
              utredningar och propositioner. Dessa förbereds alltså. Det betyder
              således inte att förslagen är dåliga, utan det finns, som sagt,
              många bra förslag. Samtidigt händer det mycket på området.
            </seg>
          </u>
          <u>
            <seg>
              Jag tänkte berätta lite kort om det som vi tycker är viktigt
              att lyfta fram. Det första gäller god man för ensamkommande flyktingbarn.
              Det har kommit en hel del flyktingbarn, inte minst från Irak.
              Viktigt i en sådan situation är att det finns gode män som har
              kompetens att ta hand om dessa barn. Någon måste vara ansvarig
              för barnen när de är i Sverige.
            </seg>
          </u>
          <u>
            <seg>
              Detta har visat sig vara ett stort problem. På en del håll i
              landet där det finns ensamkommande flyktingbarn finns inte tillräckligt
              med gode män att tillgå. Därför vill vi att man utarbetar riktlinjer
              på det området. Det handlar om hur överförmyndarna som rekryterar
              gode män ska gå till väga och vilka regler som ska gälla. Det
              är viktigt att de utsatta barnen får ett bra skydd, vilket kräver
              att gode männen vet vad som gäller och har rätt kompetens. Detta
              är ett problemområde som vi vill ska lösas. Det brådskar eftersom
              det finns risk för att barn far illa.
            </seg>
          </u>
          <u>
            <seg>
              Det andra jag vill lyfta fram gäller barns skuldsättning. Det
              är fruktansvärt. Man reagerar starkt när man hör om alla dessa
              fall med barn som är skuldskrivna innan de blivit myndiga. Den
              dag de blir myndiga blir det ännu värre för dem då de kanske inte
              kan teckna hyresavtal och ha telefon. Eftersom de är antecknade
              som skuldsatta hos kronofogden kan de inte sköta de mest grundläggande
              saker som krävs för att kunna leva ett vuxet liv.
            </seg>
          </u>
          <u>
            <seg>
              Det kan aldrig vara barnens ansvar när de blir skuldsatta medan
              de fortfarande är barn. I de flesta fall är det föräldrarna som
              på något sätt har skrivit över sina skulder på barnen. Det här
              är fruktansvärt. Då är det inte ens barnet som har ingått skulden,
              utan den kommer från föräldrarna.
            </seg>
          </u>
          <u>
            <seg>
              På grund av alla dessa fall med skuldsatta barn har man påbörjat
              ett arbete för att komma till rätta med detta. Det har hänt mycket
              på området. Men vi vill nu ta steget ytterligare vidare och säger
              att barn över huvud taget inte ska kunna skuldskriva sig. Det
              måste vara föräldrarnas ansvar när barn blir skuldskrivna. Risken
              är annars, om man inte har den generella regeln, att det sker
              undantag. Det kommer fortfarande att finnas problemområden där
              barnen är skuldsatta.
            </seg>
          </u>
          <u>
            <seg>
              En fråga som har kommit upp är vårdavgifter. Det har förekommit
              stora problem med att vårdavgifterna hamnar på barnets skuldkonto.
              Sedan drabbas de när de blir myndiga. Det kan räcka med en liten
              skuld för att man sedan ska vara registrerad hos kronofogden.
              Därför vill vi ha nolltolerans mot det här.
            </seg>
          </u>
          <u>
            <seg>
              När det gäller ytterligare viktiga frågor vill vi lyfta fram
              vårdnadsreglerna. Vi har haft mycket arbete på området under senare
              år. Ytterst handlar det om barnets bästa. Allting som handlar
              om vårdnad av barn ska utgå från barnets intresse, inte föräldrarnas
              intresse. Men det sammanfaller ofta, för det ligger oftast i barnets
              intresse att ha tillgång till båda sina föräldrar. Det gäller
              både samkönade och heterosexuella relationer. Det finns självklart
              andra situationer där barnen behöver ytterligare personer som
              de har knutit an till. Men den vanligaste formen är ändå två föräldrar.
            </seg>
          </u>
          <u>
            <seg>
              Vi har arbetat mycket för att komma till rätta med de missförhållanden
              som har funnits. Först var missförhållandet att barnen inte fick
              tillgång till båda föräldrarna. Det var framför allt pappan som
              barnen inte fick tillgång till. Vårdnaden gick nästan automatiskt
              till mamman om det var vårdnadstvist. Det här var ett problem.
              Det är viktigt för barnen att även knyta an till sin pappa.
            </seg>
          </u>
          <u>
            <seg>
              Men sedan visade det sig att de reglerna blev lite väl stelbenta.
              Det visade sig att det finns barn som far illa och för vilka det
              inte är lämpligt att båda föräldrarna har full vårdnad; umgängesrätt
              kan man dock i de flesta fall ha. Detta gäller när barnet riskerar
              att utsättas för våld och övergrepp. Det får inte förekomma. Då
              skärpte vi reglerna för att se till att det för barnens bästa
              inte får förekomma våld och övergrepp. Det kan även vara så att
              mamman i familjen blir misshandlad av pappan. Det ligger inte
              heller i barnens intresse. I de fallen förekommer det ofta att
              barnen också blir misshandlade.
            </seg>
          </u>
          <u>
            <seg>
              Men det här är en svår avvägning. Vi får inte gå så långt på
              den här vägen att vi kommer bort från utgångspunkten, det vill
              säga att barnen behöver båda sina föräldrar och att gemensam vårdnad
              är huvudregel, självklart med undantag för när barnet riskerar
              att fara illa.
            </seg>
          </u>
          <u>
            <seg>
              Men det här måste utvärderas. Domstolarna ska tillämpa de lagar
              och regler som vi har kommit med. Det gäller även socialtjänsten,
              som ska tillämpa det. Då gäller det att tillämpning står i överensstämmelse
              med vad vi ville med den nya lagstiftningen. Skulle så inte vara
              fallet får man se över lagstiftningen.
            </seg>
          </u>
          <u>
            <seg>
              Det pågår en översyn av tillämpningen. Därför har vi valt att
              inte reservera oss. Vi vill ändå säga att det är väldigt viktigt
              att följa det här. Om regeringen inte gör det här på ett bra sätt,
              följer och utvärderar hur lagarna tillämpas, är vi beredda att
              återkomma.
            </seg>
          </u>
          <u>
            <seg>
              När det gäller beslutsfattandet vid gemensam vårdnad har det
              förekommit fall som man inte ens kunde föreställa sig kunde hända.
              Men de har faktiskt hänt. Därför är det ett problem. I vissa fall
              där föräldrarna har gemensam vårdnad men är väldigt oeniga kan
              det hända att den ena föräldern som en del av den allmänna tvisten
              inte bara vårdnadstvisten, utan tvisten med den andra föräldern
              också motsätter sig att barnet får vård. Det kan gälla alltifrån
              undersökningar till psykologisk hjälp om barnet mår psykiskt dåligt.
              Konsekvensen har i och med att man har haft gemensamt beslutsfattande
              blivit att den andra föräldern inte kan gå vidare och ge barnet
              den sjukvård det behöver.
            </seg>
          </u>
          <u>
            <seg>
              Det här är fruktansvärt. Därför lägger vi in det här om att vi
              vill gå vidare med frågan om inte regeringen återkommer i frågan,
              vilket den har sagt att den ska göra. Men vi hoppas givetvis att
              det händer något på området. Jag vill också tillägga att det inte
              finns någon risk för att ett barn skulle få mer vård än det behöver.
              Sedan är det vårdgivaren som bedömer om det verkligen behövs vård.
              Detta är ett viktigt område. Därför påpekar vi det här.
            </seg>
          </u>
          <note type="speaker">
            Anf. 85 LISELOTTE OLSSON (v):
          </note>
          <u>
            <seg>
              Herr talman! Som vanligt, tänkte jag nästan säga och så är det
              nog har Vänsterpartiet flest reservationer i detta betänkande.
              Vi tycker att det finns väldigt mycket som är ogjort inom detta
              område. Under den tid då den högerstyrda regeringen har haft makten
              har inte speciellt mycket hänt. Vi har som sagt många reservationer,
              men jag ska bara prata om några stycken.
            </seg>
          </u>
          <u>
            <seg>
              När jag har tittat bakåt på de här åren har jag sett att många
              av våra krav är desamma som under tidigare år. Argumenten för
              majoriteten att avslå är också precis desamma. Ni har avslagit
              våra motioner med motiveringen att frågan är föremål för beredning
              inom Regeringskansliet. Men jag hoppas i dag att ni kan komma
              med mer än så. Jag vill veta vad som händer och hur långt borta
              de regeringsförslag som finns i betänkandet är.
            </seg>
          </u>
          <u>
            <seg>
              Tillsammans med den förra regeringen ändrade vi vårdnadslagstiftningen.
              Det främsta syftet med ändringen var att barn inte skulle behöva
              leva med eller umgås med en förälder som utsätter barnet för övergrepp
              eller misshandel. Vänsterpartiet hade inför det arbetet tagit
              del av en mängd domar och utredningar från vårdnadstvister där
              barnets bästa hade blivit totalt bortglömt. Det borde väl vara
              viktigast för alla lagstiftare, tingsrätter, socialtjänst och
              även föräldrar och barn som hamnar i vårdnadstvisterna att få
              veta om och hur den nya lagen fungerar. Räcker de ändringar som
              har gjorts, eller måste fler ändringar göras för att de barn som
              riskerar att fara illa ska tas på allvar i vårdnadstvister?
            </seg>
          </u>
          <u>
            <seg>
              I fjolårets debatt sades från högern: Allmänt kan man säga att
              det viktigaste är att vårdnadsreglerna alltid tar sikte på att
              barnets bästa sätts i centrum, och det är så det måste fungera
              i verkligheten. Vårdnadsreglerna får inte heller ge utrymme för
              föräldrar att vid tvister på grund av egna känslor, hämndlystnad
              eller annat sätta sina egna intressen före barnets.
            </seg>
          </u>
          <u>
            <seg>
              Allt detta håller jag med om. Det tror jag att alla vi som sitter
              här inne gör. Men jag vill veta. Jag vill ha bevis på att det
              verkligen fungerar eller få möjlighet att rätta till det som inte
              fungerar. Men borgerligheten verkar nöja sig med att ta för givet
              att vårdnadsreglerna fungerar. Att som utskottet hänvisa till
              att det pågår ett arbete och att regeringen kontinuerligt följer
              utvecklingen är inte tillräckligt i de här frågorna. Tyvärr får
              vi fortfarande indikationer på att barn som varit utsatta för
              våld eller övergrepp tvingas att bo eller umgås med den förälder
              som har utsatt barnet för detta.
            </seg>
          </u>
          <u>
            <seg>
              Herr talman! Vår nästa reservation som jag lyfter fram handlar
              om beslutsfattande vid gemensam vårdnad, något som varit föremål
              för en utredning som Vänsterpartiet var med och tillsatte före
              valet. I dag säger lagen att det när det gäller beslut som tillhör
              den vardagliga omsorgen är den förälder som barnet vistas hos
              som fattar besluten. Så länge föräldrarna är överens om samarbete
              är det inga problem. Då är den nuvarande lagen ändamålsenlig.
            </seg>
          </u>
          <u>
            <seg>
              Men vi vet alla att det finns många fall där det inte är så lyckat.
              I många fall finns en djupgående konflikt mellan föräldrarna.
              Då är det, precis som Hillevi sade i sitt anförande, tyvärr så
              att föräldrar kan hindra barnet från att få vård. Bakgrunden kan
              vara att en förälder är orolig över att barnet varit utsatt för
              någon form av övergrepp från den andra föräldern.
            </seg>
          </u>
          <u>
            <seg>
              Jag har ett exempel från verkliga livet. En sliten sexårig flicka
              visar alla tecken på att må väldigt dåligt. Föräldrarna har gemensam
              vårdnad. Pappan vägrar låta dottern besöka en psykolog. Det kan
              väl inte någon tycka är för barnets bästa.
            </seg>
          </u>
          <u>
            <seg>
              I den utredning som jag nämnde finns föreslag om just det som
              vi efterlyser, möjligheten att ge den ena vårdnadshavaren rätt
              att fatta beslut på egen hand. Utredningen var klar för ett och
              ett halvt år sedan, och där finns det förslag om det som vi har
              skrivit om och yrkar på i vår motion. Om det leder till lagstiftning
              kommer vårdnadshavarens oenighet i frågor om till exempel vård
              och behandling inte att gå ut över barnet på samma sätt som kan
              ske i dag.
            </seg>
          </u>
          <u>
            <seg>
              Vänsterpartiet och utredningen menar att en av vårdnadshavarna
              ska kunna tilldelas rätt att fatta beslut på egen hand när det
              gäller barnens tillgång till hälso- och sjukvård, tandvård, insatser
              enligt socialtjänsten, förskola, skolgång med mera.
            </seg>
          </u>
          <u>
            <seg>
              Utredningsbetänkandet har remissbehandlats, och jag skulle vilja
              veta var det ligger och vad som händer. Får vi se en proposition
              om frågan snart?
            </seg>
          </u>
          <u>
            <seg>
              Herr talman! Det är ytterligare en reservation som är viktig
              alla är i och för sig viktiga, men jag ska prata om bara några.
              Den handlar om föräldraskapet vid assisterad befruktning. Den
              frågan har liksom när det gäller beslutsfattande vid gemensam
              vårdnad varit föremål för utredning. Utredningen kom för två år
              sedan och föreslår precis det som Vänsterpartiet vill. Det är
              att föräldraskapet vid assisterad befruktning bör regleras på
              samma sätt för samkönade par som för olikkönade par.
            </seg>
          </u>
          <u>
            <seg>
              Jag hoppas verkligen att regeringen också här kommer med lagförslag
              som innebär att man genomför det utredningen och Vänsterpartiet
              vill. För verkligheten är sådan att kvinnor som lever i samkönade
              relationer kommer att fortsätta att åka utomlands för att få behandling,
              och de kommer att fortsätta att utföra insemination i hemmet.
              Som lagen ser ut i dag riskerar de barnen tyvärr att stå utan
              två juridiska vårdnadshavare.
            </seg>
          </u>
          <u>
            <seg>
              Herr talman! Jag vill lite kort beröra det som handlar om barns
              skuldsättning. Enligt FN:s konvention om barnens rättigheter är
              det föräldrarna som ska ha det fulla ansvaret för barnen. Vuxna
              ska se till att barnens bästa alltid ska vara vägledande. Barn
              har som regel inte beslutanderätt över sina tillgångar, och därför
              bör barn inte heller drabbas av skulder som de inte kan betala.
              Allt fler barn och ungdomar får betalningsanmärkningar och hamnar
              hos kronofogden, som vi hört tidigare. Det är inte ovanligt att
              föräldrarna till och med överför skulder på sina barn av olika
              anledningar. Barn kan också skaffa sig egna skulder. Det som är
              gemensamt är att det är vuxna som har ansvaret för barnens skulder.
              Det borde finnas en lag som reglerar skuldsättning av barn så
              att det i alla lägen är omöjligt. Som vi hört tidigare kan det
              bli förödande konsekvenser för barnen som drabbas av sådant. Vi
              anser att lagstiftningen måste ändras så att barns skuldsättning
              förhindras.
            </seg>
          </u>
          <u>
            <seg>
              Herr talman! Allra sist vill jag nämna möjligheten till fler
              än två vårdnadshavare. Jag tror att det i dagens samhälle med
              olika familjekonstellationer är nödvändigt, för barnens skull,
              att titta på denna möjlighet. Det vi begär i vår reservation tillsammans
              med Miljöpartiet handlar om en utredning som ska titta på hur
              det skulle kunna fungera i praktiken. Det är inte säkert att det
              är det allra lättaste och bästa att göra det, men en utredning
              skulle ändå vara någonting att börja med i denna fråga. Jag tror
              att vi med nödvändighet kommer att hamna där.
            </seg>
          </u>
          <note>
            Jag yrkar bifall till reservationerna 2 och 9.
          </note>
          <note type="speaker">
            Anf. 86 JAN LINDHOLM (mp):
          </note>
          <u>
            <seg>
              Herr talman! I civilutskottets betänkande 10 från detta riksmöte
              behandlas 35 olika motionsyrkanden med frågor som berör umgänge,
              god man för ensamkommande flyktingbarn, frågan om barns skuldsättning,
              åldersgräns för äktenskap, faderskapsfrågor, föräldraskap vid
              assisterad befruktning, adoption och även frågan om inrättandet
              av en barnbalk. Det är alltså en mängd olika frågor.
            </seg>
          </u>
          <u>
            <seg>
              Riksdagsmajoriteten avstyrker samtliga de här 35 förslagen. I
              huvudsak gör man det genom att hänvisa till pågående arbete i
              Regeringskansliet. Miljöpartiet suckar tungt över det, herr talman,
              och vi beklagar majoritetens brist på handlingskraft, som vi ser
              det.
            </seg>
          </u>
          <u>
            <seg>
              I betänkandet finns det också nio reservationer. Naturligtvis
              står Miljöpartiet bakom de fyra reservationer som vi är med på
              i betänkandet, men för tids vinnande yrkar jag bifall till enbart
              två av reservationerna, 3 och 6.
            </seg>
          </u>
          <u>
            <seg>
              Många av dessa 35 yrkanden är inte heller helt nya. Tvärtom har
              de i ganska snarlik form upprepats ett flertal gånger tidigare
              i kammaren. Många av förslagen är inte heller partiskiljande.
              I betänkandet behandlas till exempel en sexpartimotion som Socialdemokraterna
              inte har skrivit under, med andra ord en motion som har stöd av
              ledamöter från samtliga de fyra regeringspartierna och Miljöpartiet
              och Vänsterpartiet. Så underligt kan det bli i riksdagen ibland.
              Men även den motionen avstyrks.
            </seg>
          </u>
          <u>
            <seg>
              Sverige har som många andra länder skrivit under FN:s barnkonvention.
              Mycket av det som tas upp i det här betänkandet kan man faktiskt
              betrakta utifrån det barnperspektiv som vi har åtagit oss att
              lägga på alla barnrelevanta lagstiftningsfrågor. Där har vi åtagit
              oss att jobba utifrån att barnets bästa alltid ska komma i första
              rummet och att det aldrig får kompromissas bort. Det där är vi
              överens om; åtminstone låter det så från alla partier i den svenska
              debatten.
            </seg>
          </u>
          <u>
            <seg>
              Mot den bakgrunden skulle man kunna tycka att det borde vara
              ganska enkelt att komma överens i alla lagstiftningsfrågor som
              berör barn. Men så enkelt visar det sig inte alltid vara. När
              det kommer till konkreta förslag visar det sig att vad som är
              bäst för barnet inte är så enkelt och självklart. Vetenskapen
              har ofta rätt svårt att vägleda oss politiker, och därför blir
              utrymmet för politiska överväganden och värderingar ganska stort.
              Det är just det tolkningsutrymmet som är orsaken till att vi från
              Miljöpartiets sida sedan många år tillbaka har drivit kravet på
              att barnkonventionen borde göras till lag i Sverige, ordagrant
              och rakt av utan krusiduller.
            </seg>
          </u>
          <u>
            <seg>
              Vi menar från Miljöpartiets sida att det skulle lösa många av
              de frågor som till exempel behandlas i dagens betänkande.
            </seg>
          </u>
          <u>
            <seg>
              Majoritetspartierna är naturligtvis inte emot allt det som föreslås
              i de motioner som tas upp i betänkandet och i de 35 förslagen.
              Men man anser att flera av förslagen behöver mer tid på sig innan
              de kan köras igenom i riksdagen. Visst finns det en del frågor
              som är tydligt partiskiljande. Ett av förslagen är Miljöpartiets
              förslag om ett förenklat fastställande av faderskap. Allianspartierna
              säger sig vara väldigt måna om regelförenklingar för företagen,
              även om det hittills under mandatperioden bara har blivit krångligare
              för företagarna. Men när det gäller föräldraskapet är det uppenbart
              att man inte ens har ambitionen att regelförenkla. Miljöpartiet
              pekar i sin motion på några olika möjligheter till förenkling
              av fastställande av faderskapet. Men majoriteten vill inte ens
              titta på frågan. Det är någonting som jag menar skiljer partierna
              åt. Miljöpartiet vill förenkla med bibehållen rättssäkerhet, medan
              den högerledda maktkartellen i verkligheten inte är intresserad
              av förenklingar.
            </seg>
          </u>
          <u>
            <seg>
              Ett annat exempel på ett partiskiljande förslag är förslagen
              om fler än två vårdnadshavare. Här upplever jag att det är den
              konservativa och gammalmodiga synen på familjen som skiner igenom
              när majoritetspartierna inte vill inse att familjer i dag kan
              se väldigt olika ut. Många barn växer i dag upp i familjer där
              de själva uppfattar fler än två vuxna både som likvärdiga vårdnadshavare
              och som föräldrar. För barn kan det vara lika självklart med två
              mammor, två pappor eller varför inte två pappor och en mamma eller
              två mammor och två pappor eller någon annan möjlig konstellation.
            </seg>
          </u>
          <u>
            <seg>
              I dagens samhälle är det dessutom många gånger en fördel att
              avvika och en nackdel att vara mainstream.
            </seg>
          </u>
          <u>
            <seg>
              Det slätstrukna och normala kan faktiskt vara trist, tråkigt
              och otryggt. Tänk vilken trygghet att ha en pappa till om en blir
              långvarigt sjuk! Det här är en fråga som skiljer Miljöpartiet
              och Vänsterpartiet från de övriga partierna. Jag tror fortfarande
              att det är rätt lång väg kvar innan familjelagstiftningen hinner
              i fatt den verklighet som jag menar att många barn i dag lever
              i.
            </seg>
          </u>
          <u>
            <seg>
              Det är beklagligt att majoriteten här i kammaren som kramar den
              traditionella tvåsamheten inte är villig att tillåta andra att
              ge sina barn den trygghet som de uppfattar att ett utvidgat vårdnadshavande
              skulle ge barnen.
            </seg>
          </u>
          <u>
            <seg>
              Jag kan inte se något hot mot det gammalmodiga med en sådan reform,
              och hoppas därför att majoriteten i kammaren så snart som möjligt
              ska besinna sig i frågan. Detta är, herr talman, två exempel på
              partiskiljande yrkanden i betänkandet.
            </seg>
          </u>
          <u>
            <seg>
              Det senaste exemplet på hur illa vi ibland hanterar frågor om
              barn är nog flickan Lollo i Karlshamn. Hon föddes för 16 år sedan
              på Lunds sjukhus och har levt hela sitt 16-åriga liv i Sverige.
              Nu ska hon utvisas. Hon har ingen annan nationalitet än svensk.
              Det har i och för sig tillverkats pass från åtminstone två olika
              länder för att försöka skapa en identitet i något annat land åt
              henne. Rimligtvis måste det röra sig om förfalskningar från båda
              länderna eftersom hon inte har bott någon annanstans än i Sverige.
              Lollo har föräldrar, bland annat en utvisad pappa som har hotat
              att döda henne nästa gång han får en möjlighet att komma åt henne.
              Hon är därför inte något exempel på ett ensamkommande flyktingbarn,
              men hon skulle precis som de ensamkommande flyktingbarnen behöva
              en mycket kvalificerad företrädare.
            </seg>
          </u>
          <u>
            <seg>
              Vi vet inte hur många fall vi har i Sverige av ensamkommande
              barn vilkas öde i praktiken liknar Lollos öde och som har hanterats
              här. Det finns stor anledning att anta att det finns brister i
              lämplighet och kunskap bland en del av dem som träder in som gode
              män för ensamkommande flyktingbarn. Det är ett betydligt större
              och svårare uppdrag att fungera som god man till ensamkommande
              flyktingbarn än i normala fall.
            </seg>
          </u>
          <u>
            <seg>
              Vi som jobbar lite grann i riksdagens tvärpolitiska barngrupp
              har uppmärksammats på det här problemet, bland annat från Rädda
              Barnen. Det är därför det finns motioner från samtliga partier
              här i riksdagen om problemet. Barn hanteras inte rättssäkert i
              den svenska asylprocessen.
            </seg>
          </u>
          <u>
            <seg>
              Majoriteten väljer att avslå förslagen om ökad kompetens och
              bättre lämplighetskontroller för gode män till ensamkommande flyktingbarn.
              Det tycker jag är rätt svårbegripligt med tanke på hur verkligheten
              ser ut. Barn hanteras inte rättssäkert i den svenska asylprocessen.
            </seg>
          </u>
          <u>
            <seg>
              Jag är medveten, herr talman, om att fallet Lollo kanske ligger
              lite vid sidan om betänkandets motioner och förslag om att säkra
              upp för barn som är extra utsatta. Men jag menar att hanteringen
              av flickan visar att tillämpningen av våra lagar ibland får konsekvenser
              som lagstiftaren, alltså riksdagen, rimligtvis inte kan ha haft
              för avsikt att lagen skulle få. Jag menar att det gör att det
              är ännu viktigare att personer som ska bistå utsatta barn har
              mycket hög kompetens och att de verkligen är lämpade att företräda
              barnen. Det menar vi att riksdagen borde ta ansvar för.
            </seg>
          </u>
          <u>
            <seg>
              Betänkandet innehåller även två särskilda yttranden från Socialdemokraterna
              och Miljöpartiet. Kortfattat vill vi med det markera att vi förväntar
              oss att regeringen snarast agerar både när det gäller uppföljning
              av vårdnadsreglerna och när det gäller att återkomma med förslag
              som löser konflikterna för beslutsfattande vid gemensam vårdnad.
              Barnets bästa måste självfallet sättas i första rummet, och vi
              utgår naturligtvis från att regeringen kommer att agera skyndsamt.
            </seg>
          </u>
          <u>
            <seg>
              För övrigt, herr talman, anser jag att byggandet av ett dubbelspår
              mellan Falun och Borlänge är ett alldeles utmärkt projekt att
              starta i en begynnande lågkonjunktur den som vi nu ser komma.
            </seg>
          </u>
          <note type="speaker">
            Anf. 87 INGER RENÉ (m):
          </note>
          <u>
            <seg>
              Herr talman! Föregående talare har talat om att detta är ett
              motionsbetänkande, och han har också redovisat vad motionsbetänkandet
              innehåller, så det tänker jag inte gå igenom.
            </seg>
          </u>
          <u>
            <seg>
              Jag kan börja med att säga att vi är i stort sett överens i de
              allra flesta frågeställningarna. Sedan är det naturligt att oppositionen
              trycker lite särskilt på vissa områden.
            </seg>
          </u>
          <u>
            <seg>
              Det mesta här handlar om förhållandet mellan barn och föräldrar
              vid en skilsmässa. Om vi tittar över en lite längre tid på hur
              de här frågorna har behandlats tror jag att det visar sig att
              man tidigare diskuterade inte bara vad som är bäst för barnen
              utan också, och ibland i ganska stor utsträckning, vad som kunde
              vara bäst för den ena eller den andra föräldern. I dag talar vi
              enbart om det som är bäst för barnen. Det ställningstagandet är
              vi alldeles överens om. Barnets bästa har blivit något slags mantra,
              och det är bra.
            </seg>
          </u>
          <u>
            <seg>
              En skilsmässa är en mycket traumatisk upplevelse för vuxna men
              också, och särskilt, för barn. Dessa traumatiska upplevelser kan
              sätta tydliga spår på barn under deras uppväxt. Undersökningar
              talar om sömnsvårigheter, koncentrationssvårigheter, huvudvärk,
              magont och annat som vi känner igen.
            </seg>
          </u>
          <u>
            <seg>
              Det kan kanske se spännande ut med styvsyskon och bonusföräldrar,
              men många barn känner sig ensamma och illa sedda i sin nya familj.
              Många barn har som högsta önskan att deras föräldrar ska flytta
              ihop igen. Det allra värsta alla barn vet är när föräldrar talar
              illa om varandra.
            </seg>
          </u>
          <u>
            <seg>
              Bris, Barnens rätt i samhället, får år från år ett ökat antal
              samtal om just detta. Då hjälper det inte att skilsmässoantalet
              faktiskt har sjunkit i Sverige sedan 1999.
            </seg>
          </u>
          <u>
            <seg>
              När det gäller alla dessa ensamma barn som ringer Bris för att
              de inte ser några andra vuxna i sin närhet som de kan ha förtroliga
              samtal med kommer jag att tänka på ett afrikanskt ordspråk eller
              talesätt. Där säger man att det behövs en by för att uppfostra
              ett barn. Vi kanske kan översätta det till dagens samhälle genom
              att låta nätet kring våra barn bli tätare.
            </seg>
          </u>
          <u>
            <seg>
              Utskottet har tidigare tillstyrkt uttalanden som att barnets
              behov av umgänge med andra än föräldrarna ska lyftas fram vid
              socialnämndens bedömningar. Det poängteras också, vilket vi också
              har en motion om, att man ska beakta barnets behov av umgänge
              också med mor- och farföräldrar.
            </seg>
          </u>
          <u>
            <seg>
              Jag vill gärna lägga till en sak där. När vi diskuterar den typen
              av frågor har vi kanske en tendens att titta på de små barnen.
              Men jag är alldeles övertygad om att detta är ett behov också
              hos våra unga tonåringar, inte minst. Också de behöver ha nära
              vuxna att diskutera problem, och i och för sig också glädjeämnen,
              med. Talesättet som lyder ensam är stark är inget bra talesätt
              just i detta sammanhang.
            </seg>
          </u>
          <u>
            <seg>
              I flera år har vi, inte minst Kristdemokraterna, i civilutskottet
              talat om vikten av att föräldrar ska lära sig att lösa de konflikter
              som finns i varje familj, inte minst i familjer med så stora problem
              att det slutar i en skilsmässa.
            </seg>
          </u>
          <u>
            <seg>
              När utskottet var på besök i Australien för ett tag sedan imponerades
              vi storligen av det arbete som myndigheterna där lade ned på att
              få familjer att fungera och i lyckliga fall undvika en skilsmässa.
              Den redovisning som vi fick då var att de lyckliga fallen var
              många.
            </seg>
          </u>
          <u>
            <seg>
              Också i vårt grannland Norge erbjuder kommunerna kurser i konfliktförebyggande
              samtal. Det är positivt att kunna redovisa att Socialdepartementet
              i år lägger 70 miljoner kronor till kommunerna för att de ska
              arbeta konfliktförebyggande i familjer. Man lägger också 70 miljoner
              kronor nästkommande år just för detta arbete. Det tycker jag är
              roligt.
            </seg>
          </u>
          <u>
            <seg>
              De flesta reservationerna i det här betänkandet avstyrks på grund
              av pågående utredningar, som tidigare har sagts. Jag nöjer mig
              med att särskilt ta upp en reservation som handlar om att ett
              barn ska kunna ha fler än två vårdnadshavare. Jan Lindholm sade
              att barn kan ha flera pappor och flera mammor. Det är klart att
              barn kan ha det. Man kan ha pappa Göran och pappa Gunnar, mamma
              Berit och mamma någonting annat. Men det är skillnad mellan att
              ha flera mammor och att ha flera vårdnadshavare.
            </seg>
          </u>
          <u>
            <seg>
              Vårdnadshavare ska komma överens med varandra om olika verksamheter
              som ett barn har för sig. Jag vet inte riktigt vitsen med att
              ha flera vårdnadshavare. Jag kan i stället se att det kan vara
              problem. Hur gör man när man är oense om man är tre eller fyra
              vårdnadshavare? Ska man ha en ordförande i gruppen som slutgiltigt
              kan bestämma att det är detta som gäller? Jag tror inte att de
              allra flesta barn är så intresserade av vem det är som är deras
              vårdnadshavare. Det man vill är att vårdnadshavarna ska komma
              överens när det gäller handhavandet av det enskilda barnet.
            </seg>
          </u>
          <u>
            <seg>
              Herr talman! Det viktigaste är att vårdnadsreglerna alltid tar
              sikte på att barnets liv fungerar så optimalt som möjligt i verkligheten.
              De får inte ge utrymme för föräldrars själviska beteenden eller
              användas som verktyg för sårade känslor, hämndlystnad eller på
              något annat sätt sätta egna intressen före barnets intressen.
            </seg>
          </u>
          <u>
            <seg>
              Vi är i alliansen fyra partier, och jag ska bespara kammaren
              att behöva höra fyra omgångar av våra gemensamma åsikter. Jag
              stannar här och överlåter ordet till nästa talare i vår allians.
            </seg>
          </u>
          <u>
            <seg>
              Herr talman! Jag yrkar avslag på reservationerna och bifall till
              förslagen i betänkandet.
            </seg>
          </u>
          <note type="speaker">
            Anf. 88 LISELOTTE OLSSON (v) replik:
          </note>
          <u>
            <seg>
              Herr talman! Jag tänkte börja med att säga att jag tycker att
              Inger René nästan motsäger sig själv lite grann. Hon sade att
              det verkar vara en fördel att man omkring afrikanska barn har
              en hel by som en sorts skyddsfunktion. De ska ha många vuxna att
              vända sig till.
            </seg>
          </u>
          <u>
            <seg>
              Det låter väldigt sympatiskt, tycker jag. Det är just det argumentet
              vi har som vill titta på möjligheten till fler än två vårdnadshavare,
              möjligheten att skapa en större säkerhet och trygghet för barnet.
              Man ska ha många vuxna omkring sig som man kan lita på, många
              vuxna som ställer upp för barnets bästa.
            </seg>
          </u>
          <u>
            <seg>
              Ditt argument, Inger René, att om man är flera vårdnadshavare
              blir det kanske mer bråk, osämja och sådana saker tycker jag inte
              stämmer riktigt. Resonerar man så är det allra bäst att man ger
              en förälder ensam vårdnad. Då slipper man bråket, eller hur? Det
              tror inte jag att ni vill. Jag tror inte på argumentet att flera
              vuxna kring barnet ökar bråket. Vill man som vuxen vara vårdnadshavare
              gör man det för barnets skull, för att skapa trygghet.
            </seg>
          </u>
          <u>
            <seg>
              Någonting som jag också skulle vilja veta hur ni ser på är det
              konfliktförebyggande arbete som Inger René pratar om. Det låter
              ju väldigt bra, men tyvärr tror jag inte att det är så enkelt.
              Vi vet att många skilsmässor slutar i konflikter och bråk. Man
              pratar inte med varandra och man misstänker varandra för olika
              saker. Som det ser ut i dag är det möjligt, precis som jag sade
              i mitt anförande, för en förälder att stoppa barnets rätt och
              möjlighet att få vård. Jag menar att vi måste skynda på. Ett barn
              kan inte vänta i flera år på att få den vård som det behöver.
              Jag undrar varför ni inte säger ja till det här förslaget och
              kör i gång med arbetet snabbt som bara den.
            </seg>
          </u>
          <note type="speaker">
            Anf. 89 INGER RENÉ (m) replik:
          </note>
          <u>
            <seg>
              Herr talman! Om jag får börja med den sista frågan kan jag säga
              att jag har hört mig för i vilken utsträckning som det förekommer.
              Det svar som jag har fått är att det inte förekommer. Då tycker
              jag att den frågan bortfaller.
            </seg>
          </u>
          <u>
            <seg>
              Sedan vill jag flytta över till den första frågan. Att vara vårdnadshavare
              innebär att man ska vara med och besluta om stort och smått som
              händer barnet. Det kan man vara som mamma och pappa, och det kan
              vara flera föräldrar som är inblandade i ett barns väl och ve.
              Men att också flytta över vårdnadsdelen, alltså bestämmandet om
              simning, sommaräventyr eller andra saker, på fler än två personer
              tror jag bara blir ett bekymmer.
            </seg>
          </u>
          <u>
            <seg>
              Ett annat bekymmer är att det, trots alla ansträngningar som
              vi vill göra, förekommer att föräldrar inte klarar att leva tillsammans.
              Då har man tre vårdnadshavare om ett barn som sedan på något sätt
              ska placeras så att barnet kommer i åtnjutande av två mammor,
              tre pappor eller hur den här vårdnaden kan se ut. Jag tror faktiskt
              inte att barnet känner större trygghet av att veta att den mamman
              också har vårdnaden. Den mamman är med i det dagliga livet och
              hanterar barnet, älskar barnet som alla andra, men jag har svårt
              att se någon fördel i att man just ska ha vårdnadsdelen. Huvudsaken
              är barnets ständiga kontakt. När jag tog upp de afrikanska byarna
              var det just för att visa att det ska vara många runt omkring
              barnen. Men det kan vara du och jag även om vi inte har vårdnaden
              om barnen i en familj.
            </seg>
          </u>
          <note type="speaker">
            Anf. 90 LISELOTTE OLSSON (v) replik:
          </note>
          <u>
            <seg>
              Herr talman! Jag vill börja med det första som Inger René tog
              upp. Du hade ställt frågan och fått svaret att det inte förekommer.
              Då skulle jag vilja veta: Var har du fått veta det? Jag skulle
              på rak arm kunna räkna upp åtminstone fem fall som jag känner
              till förekommer i mitt hemlän. Tyvärr är det oftast pappor som
              vägrar sina barn den möjligheten och den rätten.
            </seg>
          </u>
          <u>
            <seg>
              Som jag sade visar en liten sexårig flicka alla tecken på att
              må väldigt dåligt. Hon skulle behöva samtalsstöd. Den här flickan
              har dessutom varit med om väldigt många saker i sitt unga liv.
              Pappan förvägrar henne att träffa en psykolog över huvud taget.
              Vad återstår för den mamman och det barnet att göra då? Ska hon
              fortsätta att må dåligt? Jag tycker att det är fruktansvärt. Statistiskt
              sett tror jag inte att det handlar om jättemånga fall, men det
              räcker att det är en enda liten sexårig tjej hemma i Umeå som
              far illa för att vi ska titta över de här reglerna, tycker jag.
            </seg>
          </u>
          <u>
            <seg>
              För att återgå till frågan om fler än två vårdnadshavare kan
              jag säga, då jag ser det på ett positivt sätt, att det ökar tryggheten
              för barnet. Barnet går inte omkring och tänker att nu har jag
              fyra vårdnadshavare, nu har jag tre eller två. Så tänker inte
              barn. Men de vet att de har en trygghet omkring sig när en vuxen
              har tagit på sig ansvaret att vilja vara vårdnadshavare för det
              här barnet. Exempelvis om det är två homosexuella par som tillsammans
              har skaffat ett barn kan de ganska lätt anse sig vara fyra föräldrar,
              och de ställer alla upp för barnets bästa. Jag tror att det skulle
              vara en fördel och ett väldigt stort plus för de här barnen. Ju
              fler trygga vuxna som jag kan lita på, desto bättre är det.
            </seg>
          </u>
          <note type="speaker">
            Anf. 91 INGER RENÉ (m) replik:
          </note>
          <u>
            <seg>
              Herr talman! Det håller jag med om. Det kan vara hur många vuxna
              som helst som gör att barnets trygghet ökar. Men att de precis
              ska omfattas av det juridiskt bindande att vara vårdnadshavare
              kan jag inte se fördelarna med. Där kan jag tvärtom se att det
              kan komma till komplikationer, till exempel om familjen upplöses.
            </seg>
          </u>
          <u>
            <seg>
              Jag ser inte att det kan vara en fördel att man utnämner flera
              vårdnadshavare. Jag ser i stället att det kan bli utökade komplikationer
              om de tre eller fyra vårdnadshavarna inte kommer överens när beslut
              ska fattas, som när ett äktenskap kanske upplöses. Jag tror att
              det är fel väg att gå. Men fler vuxna runt varje barn är bara
              bra.
            </seg>
          </u>
          <note type="speaker">
            Anf. 92 MARIA KORNEVIK JAKOBSSON (c):
          </note>
          <u>
            <seg>
              Herr talman! Jag tänker uppehålla mig vid vårdnadsfrågan då effekterna
              av den blir verklighet för fler och fler barn, även om man ser
              att antalet skilsmässor sjunkit sedan 1959, men inte tillräckligt
              mycket.
            </seg>
          </u>
          <u>
            <seg>
              De allra flesta föräldrar förstår att sätta sina barns behov
              före sina egna. De klarar av att se och förstå sina barn. Även
              vid en separation kan de flesta föräldrar ordna sina liv utifrån
              vad som är bäst för deras barn.
            </seg>
          </u>
          <u>
            <seg>
              En familj i min närhet lät barnen bo kvar i huset. Mamman och
              pappan flyttade in och ut varannan vecka just för att låta barnen
              ha trygghet och slippa packa och byta miljö.
            </seg>
          </u>
          <u>
            <seg>
              Men vi har här hört föregående talare vittna om att det också
              är bra många barn som far illa när föräldrarna separerar. Barnen
              får fungera som verktyg för sina föräldrar som inte kan komma
              överens och som har en stor frustration i föräldrarelationen,
              något som de alltså lägger över på barnet. De föräldrarna har
              i stort sett helt tappat fokus på barnens behov. Barnen får vara
              sändebud mellan föräldrarna och lär sig snabbt att gira och att
              inte svara vid utfrågningar. Det finns även barn som lever i två
              världar med en himmelshög mur mellan världarna. De barnen får
              byta allt, från kläder till hela identiteten.
            </seg>
          </u>
          <u>
            <seg>
              Herr talman! Jag kan vittna om det värsta fallet jag var med
              om under den tid jag arbetade. En socialsekreterare ringde till
              min mottagning och talade om en tre fyra månader gammal baby som
              en helg i månaden skulle ha umgänge med sin pappa. Babyn och mamman
              bodde i en annan stad och hade skyddat boende eftersom pappan
              under hela graviditeten hade slagit mamman.
            </seg>
          </u>
          <u>
            <seg>
              Upplägget i det här fallet var att babyn tillsammans med en person
              skulle resa med tåg till den stad där pappan bodde. Där skulle
              en stödperson möta upp och ta barnet till pappan. Umgänget skulle
              ske i en lokal som socialtjänsten hade skaffat fram. Där slutade
              jag lyssna eftersom det var jag som skulle vara stödpersonen.
              Jag åtog mig inte det jobbet. Jag har senare funderat på hur de
              tänkte göra på nätterna.
            </seg>
          </u>
          <u>
            <seg>
              Nu är lagen ändrad, som tur är. Jag vet inte vad som hände i
              den regering där man trodde på gemensam vårdnad direkt. Jag hoppas
              att det aldrig återigen blir möjligt. Det har genom åren varit,
              och är fortfarande, mycket av trender i vårdnadstänket. Jag hoppas
              att det nu blir ett slut på det.
            </seg>
          </u>
          <u>
            <seg>
              Herr talman! Våren 2006 tillkom en ändring i vårdnadsreglerna
              med ikraftträdande den 1 juli 2006. Nej, det kan inte stämma.
              Någonstans är det fel i ordningen på talen. Ursäkta mig! Jag ska
              senare rätta till det.
            </seg>
          </u>
          <u>
            <seg>
              Ändringen syftade framför allt till att försäkra och förstärka
              barnperspektivet i lagstiftningen. Det innebär att betydelsen
              av barnets bästa klarare kommit till uttryck i lagstiftningen
              och att barnets bästa ska vara avgörande för alla beslut om vårdnad,
              boende och umgänge. Det är vad lagstiftaren vill. Går hela den
              här processen ut till dem som ska verkställa detta?
            </seg>
          </u>
          <u>
            <seg>
              Ändringen syftar alltså till att förstärka barnperspektivet i
              lagstiftningen. Jag och Centerpartiet tycker att det är en bra
              markering. Det står också så här: Socialnämnden och domstolen
              ska vid bedömning av barnets bästa fästa avseende särskilt vid
              risken att barnet eller någon annan i familjen utsätts för övergrepp
              eller att barnet olovligen förs bort eller hålls kvar eller på
              annat sätt far illa.
            </seg>
          </u>
          <u>
            <seg>
              Man har försökt täcka in väldigt mycket.
            </seg>
          </u>
          <u>
            <seg>
              Jag går lite grann tillbaka till barnperspektivet. Det bekymmer
              som kvarstår är hur vi vet vad som är barnets bästa. Hur tolkar
              vi det? Vem bestämmer vad som är barnets bästa? Är det socialsekreteraren,
              är det familjerätten eller är det juristen eller nämndemännen
              som bestämmer det? Vem tar på sig att se perspektivet barnets
              bästa? Går det att göra generella bedömningar? Det är ingen lätt
              uppgift. Vi har ju debatter där det pekas på att för få pappor
              får vårdnaden, och i någon debatt tycker man att det för ofta
              döms till pappans fördel. Man pratar alltid om mamman och pappan.
              Men vad är att se till barnets bästa?
            </seg>
          </u>
          <u>
            <seg>
              Jag tror att det behövs en rejäl satsning på att öka kompetensen
              hos just dem som fått mandatet att se till barnets bästa. Jag
              ser fram emot resultatet av pågående beredning och det beredningsarbetet.
            </seg>
          </u>
          <u>
            <seg>
              Herr talman! Vi måste bli bättre. Det gäller då att döma till
              barnets fördel och att sätta föräldrarnas behov åt sidan, oavsett
              trender i samhället.
            </seg>
          </u>
          <u>
            <seg>
              Min förhoppning är också att kommunerna på allvar ser till att
              det vid separationer finns tid för familjesamtal och då med barnets
              bästa för ögonen. Louise Hallin, psykolog och terapeut, som på
              morgnar sitter i tv-soffan och svarar på familje- och barnfrågor,
              har flera gånger vittnat om att ett par samtal med frustrerade
              föräldrar kan göra att det blir oerhört mycket bättre alltså om
              man sätter ord på anknytning, separationer och frustrationer,
              vad som händer i en. Berätta! I vårt samhälle är det väldigt tomt
              på berättelser när det gäller de här sakerna.
            </seg>
          </u>
          <u>
            <seg>
              Fortfarande är barnen det viktigaste vi har. Det går inte att
              ställa barnen åt sidan och tänka: Vi tar det en annan dag. Vi
              gör någonting annat. Det går bara inte. Det är här och nu för
              alla barn.
            </seg>
          </u>
          <u>
            <seg>
              Det går att öppna böcker om barns utveckling; det är ingen fara.
              Gör det! De som har hand om barn och som ska bestämma om barns
              framtid uppmanas att gå till böckerna. Det finns litteratur.
            </seg>
          </u>
          <u>
            <seg>
              Barnen är, som sagt, det viktigaste vi har. Dessutom är det här
              en otroligt viktig framtidsfråga.
            </seg>
          </u>
          <u>
            <seg>
              Med detta tillstyrker jag förslaget i betänkandet.
            </seg>
          </u>
          <note type="speaker">
            Anf. 93 LARS TYSKLIND (fp):
          </note>
          <u>
            <seg>
              Herr talman! Det gäller alltså civilutskottets betänkande 10
              om barn och föräldrar. Jag börjar med att yrka bifall till utskottets
              förslag i dess helhet samt avslag på samtliga reservationer.
            </seg>
          </u>
          <u>
            <seg>
              Här handlar det om ett antal motionsyrkanden från den allmänna
              motionstiden 2008. Man kan väl konstatera att samtliga yrkanden,
              i alla fall liknande yrkanden, behandlats tidigare under den här
              mandatperioden. Det i sig behöver inte betyda att yrkandena inte
              är viktiga och att vi inte återigen kan diskutera dem.
            </seg>
          </u>
          <u>
            <seg>
              Lagstiftningen om barn i fokus är det naturligtvis väldigt värdefullt
              att diskutera. Denna lagstiftning måste vara så bra som våra barn
              kan kräva att den ska vara.
            </seg>
          </u>
          <u>
            <seg>
              Herr talman! Mycket klokt har sagts här i dag. Det är helt klart
              att detta med barnet i fokus förenar oss alla. Vad debatten handlar
              om är några små skillnader när det gäller vägen dit.
            </seg>
          </u>
          <u>
            <seg>
              Mycket har alltså redan framförts här. Naturligtvis instämmer
              jag i mycket av det som mina allianskolleger sagt och givetvis
              även i en del av det som ni andra har sagt. Dock dristar jag mig
              till att komma med ytterligare några synpunkter i sammanhanget.
            </seg>
          </u>
          <u>
            <seg>
              Herr talman! Jag tänker säga några ord om beslutsfattandet när
              det gäller gemensam vårdnad. Det är tragiskt om resultatet av
              gemensam vårdnad blir att barn inte får den vård och omsorg som
              de behöver. Att det förekommer ett antal fall som LiseLotte Olsson
              här tog upp och som hon känner till där det inte går att få till
              stånd en ändring, alltså att myndigheter eller andra inte kan
              ingripa, verkar väldigt märkligt. Man har faktiskt rätt till vård,
              oberoende av om de i vuxenvärlden misslyckats i sina förhållanden.
            </seg>
          </u>
          <u>
            <seg>
              Jag jobbar annars inom tandvården. Även där är det faktiskt så
              att vi som vårdgivare får vara en länk mellan vårdnadshavarna
              och ringa upp dem var för sig och berätta om hur det går med deras
              barn. Det känns märkligt att detta med gemensam vårdnad har lett
              till att man inte ens kan prata med varandra.
            </seg>
          </u>
          <u>
            <seg>
              I Regeringskansliet pågår ett beredningsarbete om sådant här.
              Det bygger på den utredning som LiseLotte Olsson här tidigare
              nämnt om. Man diskuterar självständig beslutanderätt i vissa frågor.
              Inte heller jag tycker att det beredningsarbetet ska föregripas.
              I och med att det arbetet pågår är ju frågan så att säga väckt.
              Någon ytterligare åtgärd från riksdagens sida känns då inte direkt
              nödvändig.
            </seg>
          </u>
          <u>
            <seg>
              Också i Folkpartiet har vi diskuterat detta. Vi tycker att det
              inte är helt okomplicerat att man börjar skapa mellanformer när
              det gäller att ensam ha vårdnad och att ha gemensam vårdnad.
            </seg>
          </u>
          <u>
            <seg>
              När det gäller den diskussion som har varit här tidigare om ännu
              fler vårdnadshavare hos ett barn skulle jag vilja säga att det
              inte alls är säkert att det skapar ökad trygghet. Det kan också
              skapa ökade komplikationer.
            </seg>
          </u>
          <u>
            <seg>
              Herr talman! Jag ska säga några ord om barns skuldsättning. I
              motionsyrkanden talas det mycket om att barn blir skuldsatta på
              grund av obetalda vårdavgifter. Nu har ju barn fri vård, så det
              handlar i mycket om avgifter för uteblivna besök som per automatik
              har förts upp på barnets räkning. Det här problemet har uppmärksammats
              mycket under senare år. Det finns ingen lagstiftning som hindrar
              att man fattar beslut om att göra vårdnadshavaren betalningsansvarig.
              Det som har hänt är att skulden har legat kvar på barnet, och
              när barnet har passerat 18 års ålder kan kravet ha lämnat regionen
              och landstinget, så att det är någon annan som ska driva in det.
              Då har denna situation uppkommit. Det handlar nog många gånger
              om att region- och landstingspolitiker inte har uppfattat att
              det kunde bli på det här sättet.
            </seg>
          </u>
          <u>
            <seg>
              Nu har väl problemet minskat i och med att man har fattat beslut.
              Jag känner inte till hur det är i alla regioner, men jag vet att
              man i Halland och Västra Götaland och, enligt en uppgift jag fick,
              också i Stockholm har fattat sådana beslut att det här inte inträffar
              längre. Jag tror att man i Stockholm till och med har fattat ett
              retroaktivt beslut där man också avskrev äldre skulder.
            </seg>
          </u>
          <u>
            <seg>
              Man kan alltid ropa efter lagstiftning, men här är det något
              slags sunt förnuft som får råda. Även om lagstiftningen är oklar
              finns det utrymme för att man på regional nivå och landstingsnivå
              fattar de beslut som krävs. I Folkpartiet har vi aktivt gått ut
              bland våra politiker på den nivån och tagit upp att man ska driva
              på för att de här besluten fattas. Sedan kan jag inte säga om
              de har fattats överallt, men jag har goda förhoppningar om det.
              Det är en helt oacceptabel ordning annars.
            </seg>
          </u>
          <u>
            <seg>
              I Socialdemokraternas och Vänsterpartiets reservation handlar
              det inte så mycket om avgifterna från vården. Det som det handlar
              om är att man vill ha en översyn av att lagstiftningen räcker
              till, så att säga. Nu har det ju fattats en del beslut. Det är
              naturligtvis väldigt viktigt att barn inte ska gå in i vuxenlivet
              helt oförskyllt skuldsatta. Men med lagstiftningens hjälp har
              det skapats en hel del skyddsbarriärer. År 2004, tror jag, kom
              detta att Kronofogdemyndigheten ska underrätta överförmyndaren
              om det kommer in ett krav på barn. Sedan var det ett tag ett problem
              att vuxna registrerade sina fordon på barn, så att barnen drog
              på sig skulder för parkeringsböter, uteblivna skatteinbetalningar
              och så vidare. Det är borta nu.
            </seg>
          </u>
          <u>
            <seg>
              Den lagstiftning som trädde i kraft den 1 januari 2009 ger överförmyndaren
              en helt annan roll när det gäller skuldsatta barn. Jag förutsätter
              att man från regeringens sida följer upp vad den lagstiftningen
              leder till, men att vi i riksdagen nu skulle kräva en utvärdering
              av den lag som trädde i kraft den 1 januari känns inte riktigt
              relevant just nu. Man får följa detta och se vad som händer. Jag
              har god tillit till att regeringen följer frågan.
            </seg>
          </u>
          <u>
            <seg>
              Till sist ska jag ta upp en punkt som det finns motioner om men
              inga reservationer. Det är väl kanske därför som den inte har
              tagits upp här. Det gäller 18-årsgränsen vid ingående av äktenskap.
              Folkpartiet har under senare år sagt att vi är väldigt tveksamma
              till att det finns en dispensrätt när det gäller denna regel.
              Statistiken visar dock att det är väldigt få fall som beviljas
              varje år. Det handlar om 2 eller 3 fall som beviljas av 20 eller
              30 ansökningar. Då kan man ändå tro att den lagstiftning som finns
              och som talar om restriktivitet och särskilda skäl fungerar fullt
              ut. Anledningen till att vi har ställt oss tveksamma har naturligtvis
              varit diskussionen om barnäktenskap. Men det verkar ändå som att
              man i domstolarna ser att det krävs ganska mycket för att få en
              begäran om dispens bifallen. Icke förty följer vi naturligtvis
              vad som händer i frågan. Det pågår en del arbeten som också redovisas
              i betänkandet.
            </seg>
          </u>
          <u>
            <seg>
              Som sagt yrkar jag bifall till utskottets förslag.
            </seg>
          </u>
          <note type="speaker">
            Anf. 94 YVONNE ANDERSSON (kd):
          </note>
          <u>
            <seg>
              Herr talman! Mina kolleger Inger, Maria och Lars har på ett föredömligt
              sätt tagit upp viktiga frågor där vi är överens. Jag tänkte begränsa
              mig till att ta upp två områden i betänkandet, nämligen barns
              skuldsättning och mor- och farföräldrars roll vid vårdnad och
              umgänge. Redan nu vill jag yrka bifall till utskottets förslag
              i betänkandet och avslag på reservationerna.
            </seg>
          </u>
          <u>
            <seg>
              Barnen är vår framtid. Så talar vi ofta, och vi är alla överens
              om det. Att våra barn dessutom får de bästa förutsättningarna
              för en lycklig barndom, en harmonisk ungdom och ett tryggt vuxenliv
              är garantier för ett gott samhälle. När vi nu debatterar barns
              skuldsättning kanske det ändå inte i första hand handlar om hur
              barn uppfattar skuldsättningen som barn. De flesta har knappast
              insikt i detta. Problemet uppkommer när de ska gå in i sitt vuxenliv
              och inser att skuldsättningen har förstört deras förutsättningar
              på flera områden. Då skapar det besvikelse. Då skapar det funderingar.
              Det finns stora risker för att den unge förlorar fotfästet, och
              man måste göra saker.
            </seg>
          </u>
          <u>
            <seg>
              Herr talman! Det är bra och närmast självklart att alla de föräldrar
              som missbrukar sin föräldraroll på ett så bedrägligt sätt måste
              uppmärksammas. Som tur är, är de bara en liten del av det totala
              antalet. Ändå är det självklart att samhället måste reagera så
              att dylika förhållanden inte inträffar.
            </seg>
          </u>
          <u>
            <seg>
              Sedan jag blev ledamot i Lagkommittén har flera åtgärder vidtagits.
              Det är en serie åtgärder som vi i kommittén har varit överens
              om med den tidigare regeringen. Redan den 1 oktober 2004 fick
              Kronofogdemyndigheten ett krav på sig att lämna uppgift till överförmyndaren
              varje gång en omyndig registrerades i Kronofogdemyndighetens register.
            </seg>
          </u>
          <u>
            <seg>
              Den 1 oktober 2006 handlade det, som Lars nämnde, om att när
              ett barn blev ägare till en bil skulle förmyndaren registreras
              i Vägtrafikregistret. Det var ett sätt att förhindra att föräldrar
              lät bli att betala böter och annat så att det blev en skuld på
              barnet.
            </seg>
          </u>
          <note>
            Den 1 januari 2009, innevarande år, skedde förändringar i föräldrabalken
            som syftade till att minska risken för missbruk av barns tillgångar.
            Vid samma tidpunkt, för sex veckor sedan, ökades tillsynen av
            överförmyndarens roll i de här sammanhangen.
          </note>
          <u>
            <seg>
              Därför förstår inte jag hur den reservation har uppkommit där
              man kräver att det nu ska göras ett tillkännagivande till regeringen.
              Vi håller ju hela tiden på med ett sådant här arbete, och det
              följs successivt upp, så att vi ska komma till rätta med den här
              problematiken.
            </seg>
          </u>
          <u>
            <seg>
              När det gäller vårdavgifter kan landstingen själva besluta. Åtminstone
              uppfattar flera landsting att de kan det, men det är möjligt att
              lagtexten är oklar i det här fallet. Både nu och framöver utgår
              jag från att samtliga landsting sätter stopp för att barns vårdavgifter
              får belasta barnen. De måste ju ingå i föräldrarnas vårdplikt,
              eller så får man väl avstå från att ta betalt för barns läkarvård.
            </seg>
          </u>
          <u>
            <seg>
              Det finns alltså ett pågående arbete inom de här områdena.
            </seg>
          </u>
          <u>
            <seg>
              Herr talman! När det sedan gäller mor- och farföräldrarnas roll
              vid vårdnad och umgänge vill jag lyfta upp den studieresa som
              leddes av Inger René till Australien, där vi hade möjlighet att
              följa det arbetet, hur man mötte de frågor som handlade om att
              barnet utifrån sitt perspektiv skulle kunna få en så lycklig tillvaro
              som möjligt, en trygg och harmonisk tillvaro med sina föräldrar.
            </seg>
          </u>
          <u>
            <seg>
              En av de viktiga delarna som man också tog hänsyn till var de
              nära relationerna som fanns i barns uppväxtmiljö, där far- och
              morföräldrar och andra vuxna spelade en väldigt viktig roll.
            </seg>
          </u>
          <u>
            <seg>
              Jag vet att det i många sammanhang också i vårt land görs ett
              sådant hänsynstagande. Jag tycker att det är viktigt att vi tar
              upp det till debatt, att vi tar upp det i samtal.
            </seg>
          </u>
          <u>
            <seg>
              Det finns ofta många människor runt ett barn som är beredda att
              ta ett ansvar när speciella situationer uppkommer. I dag finner
              jag dock ingen anledning att vi ska göra något särskilt tillkännagivande
              eller någonting i den riktningen, utan vi ska fortsättningsvis
              jobba med de arbeten som pågår uppföljning och utvärderingar av
              olika slag för att våra barn ska få en så trygg uppväxt som möjligt.
            </seg>
          </u>
          <u>
            <seg>
              Med de orden, herr talman, tackar jag för ordet.
            </seg>
          </u>
          <note type="speaker">
            Anf. 95 HILLEVI LARSSON (s) replik:
          </note>
          <u>
            <seg>
              Herr talman! Jag begärde replik på grund av att Yvonne sade att
              hon inte tyckte att det behövdes ett tillkännagivande när det
              gäller barns skuldsättning.
            </seg>
          </u>
          <u>
            <seg>
              Jag tycker att denna fråga är så pass viktig. Det är därför som
              vi lägger fram förslag om ett tillkännagivande.
            </seg>
          </u>
          <u>
            <seg>
              Vi vet att regeringen gör mycket, och den tidigare regeringen
              satte i gång arbetet med att komma till rätta med barns skuldsättning.
              Men eftersom det fortfarande förekommer att barn är skuldsatta
              och finns i kronofogdens register betyder det att frågan inte
              är helt och hållet löst, även om man så klart till stora delar
              har kommit till rätta med det genom lagändringar.
            </seg>
          </u>
          <u>
            <seg>
              Vi lyfter i det här tillkännagivandet upp en nolltolerans mot
              skuldsättning av barn just för att komma åt eventuella undantagssituationer.
              Det kan även finnas fall där landstingen inte sköter det här med
              vårdavgifterna, där det ändå blir så att skulden för ett uteblivet
              vårdbesök hamnar på barnet. Det är därför vi lyfter upp frågan
              om att vi måste lösa det här problemet fullt ut. Det får inte
              vara så att vissa barn hamnar i kläm. Ett barn som hamnar i den
              här situationen är ett barn för mycket.
            </seg>
          </u>
          <note type="speaker">
            Anf. 96 YVONNE ANDERSSON (kd) replik:
          </note>
          <u>
            <seg>
              Herr talman! Jag är väldigt glad för att Hillevi Larsson och
              jag har samma målsättning. Jag är helt övertygad om att vi har
              det.
            </seg>
          </u>
          <u>
            <seg>
              Det ska inte finnas ett enda barn i Kronofogdemyndighetens register.
              Men vi tycker att det är för tidigt att kritisera följderna av
              en lagstiftning när det har gått sex veckor. Jag tycker att det
              är alldeles för kort tid. Man påstår sig ha kunnat lyfta fram,
              följa upp och utvärdera en lagstiftning på sex veckor. Det är
              väl där vi skiljer oss åt.
            </seg>
          </u>
          <u>
            <seg>
              Om det inte har hänt någonting är det dags att se över det här
              nästa år så här dags. Men nu måste vi ändå låta lagstiftningen
              få verka, herr talman. Därför tycker vi i dag att det inte finns
              anledning att röra vid någonting förrän vi ser hur följderna blir
              av den lagstiftning som vi fortfarande tror är tillräcklig.
            </seg>
          </u>
          <note type="speaker">
            Anf. 97 HILLEVI LARSSON (s) replik:
          </note>
          <u>
            <seg>
              Herr talman! Syftet med det här tillkännagivandet är egentligen
              inte att kritisera det arbete som pågår. Vi är ändå överens om
              att vi inte vill att barn ska bli skuldsatta. Syftet med det här
              är att ta ett steg ytterligare, det vill säga inte att kritisera
              den lag som redan finns.
            </seg>
          </u>
          <u>
            <seg>
              Det handlar snarare om att det kanske kan behövas ännu fler lagar,
              så att vi har ett fullgott skydd som täcker in allt. Här har man
              nämligen gått in mycket på enskildheter. Man har gått in på vägregistret
              och landstingen och kronofogdens ansvar. Men det förekommer fortfarande
              fall som inte handlar om just de saker som man har lagstiftat
              om där barnen kan hamna i kläm.
            </seg>
          </u>
          <u>
            <seg>
              Det finns faktiskt en fråga som man kan diskutera. Det gäller
              om ett barn har möjlighet att framföra ett fordon till exempel,
              alltså om barnet är under 18 år. Ska då skulden, om man inte betalar
              för det fordonet, hamna på barnet?
            </seg>
          </u>
          <u>
            <seg>
              Jag tycker att det är väldigt tveksamt, för jag tycker verkligen
              att man som huvudregel ska ha en nolltolerans mot skuldsättning
              av barn. Är man inte myndig är det faktiskt föräldrarnas ansvar.
              När man sedan väl blir myndig kommer ju smällen, att man inte
              kan hyra en lägenhet och inte kan ha telefon och så vidare.
            </seg>
          </u>
          <u>
            <seg>
              Tillkännagivandet handlar snarare om det än om att vi ska kritisera
              de lagar som har kommit. Det är jättebra med det som har kommit,
              men det behövs mer, och målet måste vara att inte ett enda barn
              ska kunna bli skuldsatt.
            </seg>
          </u>
          <note type="speaker">
            Anf. 98 YVONNE ANDERSSON (kd) replik:
          </note>
          <u>
            <seg>
              Herr talman! Då kan jag lugna Hillevi Larsson. Om man tittar
              över både förändringarna i föräldrabalken och den ökade tillsynen
              av överförmyndarnas roll, som också innebär ökad utbildning för
              gode män och andra tror jag att vi täcker de här områdena.
            </seg>
          </u>
          <u>
            <seg>
              Nu vet jag att jag inte kan ställa någon fråga till Hillevi Larsson.
              Men jag är helt övertygad om att de frågor som Hillevi Larsson
              uppfattar inte finns med trots allt är med som en del och omfattas
              av det här. Annars ska vi absolut arbeta för förändring. Men vi
              kan inte bygga på en lag med ytterligare delar när det redan ingår
              i den lag som är stiftad.
            </seg>
          </u>
          <u>
            <seg>
              Därför ser jag med tillförsikt fram emot att vi ska kunna täppa
              till de hål som finns och att vi ska förhindra all typ av skuldsättning
              av barn.
            </seg>
          </u>
          <note type="speaker">
            Anf. 99 AMINEH KAKABAVEH (v):
          </note>
          <u>
            <seg>
              Herr talman, utskottsledamöter och tv-tittare! I dag har vi hört
              jättemycket om barnens olika aspekter, utifrån barnperspektiv
              och utifrån barnkonventionen. Det är jättebra.
            </seg>
          </u>
          <u>
            <seg>
              Jag är glad för att Sverige är ett land som har ratificerat barnkonventionen
              som första land. Men, som vi vet allihop, gäller detta tyvärr
              inte alla barn i vårt land. Alla barn som bor i Sverige har inte
              samma möjligheter, samma rättigheter. Framför allt gäller det
              flickor och pojkar med invandrarbakgrund.
            </seg>
          </u>
          <u>
            <seg>
              I dag i Sverige finns det en så kallad dispensmöjlighet för att
              minderåriga ska kunna gifta sig. Föräldrar kan söka dispens för
              sina barn under 18 år.
            </seg>
          </u>
          <u>
            <seg>
              Denna dispensmöjlighet har funnits i Sverige i århundraden. Bondeflickan
              som var gravid fick helt enkelt inte bo ensam. Då sökte hon en
              man som var villig att gifta sig med henne. Denna möjlighet är
              traditionellt sett väldigt gammal.
            </seg>
          </u>
          <u>
            <seg>
              Sverige har gått framåt på olika områden, och detta borde också
              förändras. Det drabbar ju flickor. Det drabbar även pojkar. Tyvärr
              används det här i dag mest av människor som har andra traditioner
              och andra kulturella bakgrunder. Detta gäller inte bara i Sverige
              utan i större delen av världen.
            </seg>
          </u>
          <u>
            <seg>
              Jag har haft en interpellationsdebatt med Beatrice Ask angående
              dispensmöjligheten. Det är väldigt svårt att dra skiljelinjer
              när det gäller tvångsäktenskap och arrangerade äktenskap där dispensmöjligheten
              används för detta. Frågan är om det är acceptabelt i Sverige.
            </seg>
          </u>
          <u>
            <seg>
              Jag vet att jag och några andra har skrivit motioner om det.
              Tyvärr har inga partier i dag lyft upp den här frågan förutom
              att jag har hört att Folkpartiet talade om det. Man säger med
              gott hjärta: Det är ett flertal som söker, men dispensen ges inte
              till alla.
            </seg>
          </u>
          <u>
            <seg>
              Men så är det inte. Precis nu har jag fått höra från grävande
              journalister: Amineh, vad glad jag är att du har lyft upp den
              här frågan, för att i Skåne är det ett problem.
            </seg>
          </u>
          <u>
            <seg>
              Anledningen till att vi hör av oss till dig är att det är ett
              problem i Skåne och regionen.
            </seg>
          </u>
          <u>
            <seg>
              Jag vet att i många regioner i Sverige ger man inte dispens,
              för man är väl medveten om problematiken att flickor eller pojkar,
              tyvärr oftast med utländsk bakgrund, tvingas att söka det. Det
              finns olika anledningar till det.
            </seg>
          </u>
          <u>
            <seg>
              Man åker till hemlandet och blir bortgift med någon som har sociala,
              ekonomiska eller politiska problem. Det blir enda sättet att få
              den människan till Sverige. Eller det kan finnas en fördom. Föräldrarna
              vill att man ska gifta sig i en närmare släkt eller med någon
              från samma klan. Då används detta.
            </seg>
          </u>
          <u>
            <seg>
              Det ges också dispens. Det är inte så att det är ett 20-tal som
              söker men att bara ett fåtal ges dispens. Vi vet att problemet
              är stort.
            </seg>
          </u>
          <u>
            <seg>
              Många remissinstanser har gett sitt svar på betänkandet. Det
              togs upp här i somras, SOU 2008:41. Rädda Barnen är en instans
              som sagt nej till dispens. Det ska tas bort ur svensk lagstiftning.
              Det menar också RFSU, Terrafem och många kvinnoorganisationer
              som Varken hora eller kuvad. Det gäller även många kommunpolitiker
              här i Stockholm, både från höger och vänster.
            </seg>
          </u>
          <u>
            <seg>
              Jag själv tillhör Skärholmen, där både alliansen och oppositionen
              har sagt nej. Vi vill inte ha dispens. På gräsrotsnivå där folk
              varje dag befattar sig med problematiken är man medveten om att
              problemet är mycket större än vi här i kammaren tror som sitter
              och fattar beslut och pratar om människors vardag.
            </seg>
          </u>
          <u>
            <seg>
              Vi tillhör också kretsarna på gräsrotsnivå, men oftast glömmer
              man bort vad problematiken i verkligheten är. I skolan försvinner
              minderåriga barn till andra delar av världen. Socialförvaltningen
              vet att LVU upphör när barn vistas i ett annat land. Man kan inte
              göra något om det inte finns en lagstiftning som klart och tydligt
              säger det.
            </seg>
          </u>
          <u>
            <seg>
              Många kanske argumenterar så här: Amineh, om vi har en lagstiftning
              så kringgås den. Javisst, men hävdar vi allas lika rättighet inför
              lagen måste vi också säga till om att lagen och Sverige skyddar
              alla. Om det är en tradition, en religion eller ett patriarkat
              som utnyttjar detta får skolan, socialtjänsten och andra myndigheter
              samverka för att hindra detta, och man får höja straffen för det.
            </seg>
          </u>
          <u>
            <seg>
              Det förväntas av oss som sitter här och fattar beslut att vi
              vet mer om problematiken än vad som står svart på vitt på papperet.
              Lidandet för flickorna och pojkarna är problem också senare i
              livet. Ni har nämnt att barn blir skuldsatta. Med hedersrelaterat
              våld tvingar man barn att ingå äktenskap. Där ingår hemgift, brudgåva
              och allt annat. Där är man bunden. Där redan skuldsätter man flickebarnet
              så att hon inte kan skilja sig senare i livet.
            </seg>
          </u>
          <u>
            <seg>
              Man har en skuld bakom sig. Vem ska betala den? Många accepterar
              inte heller den svenska rätten. När man skiljer sig måste man
              gå till kyrkan eller till moskén för att betala där också. Man
              skuldsätter flickebarnet på olika sätt utan att vi vet om det.
              Men det är ett faktum. Fråga bara socialarbetarna i Botkyrka,
              Skärholmen, Hässelby, Rinkeby och Tensta här i Stockholm och i
              andra städer och delar av Sverige om hur omfattande den här problematiken
              är! Ungdomsstyrelsen är en instans som regeringen har gett i uppdrag
              att utreda. De har sagt nej till dispensmöjligheten, för att det
              är problematiskt och för att det i dag utnyttjas på fel sätt.
            </seg>
          </u>
          <u>
            <seg>
              Jag hoppas verkligen att vi alla partier här i riksdagen ska
              tänka om. Den här lagstiftningen har gällt i hundratals år. I
              dag finns det andra möjligheter för ungdomar. Det finns rättigheter
              för dem att själva välja sin partner i livet. De ska inte kunna
              tvingas till något som de inte vill bli bundna till.
            </seg>
          </u>
          <note type="speaker">
            Anf. 100 INGER RENÉ (m) replik:
          </note>
          <u>
            <seg>
              Herr talman! Jag är glad att den här frågan kom upp. Det är en
              fråga som jag tror att vi kan påstå att vi allihop är överens
              om. Vi har arbetat med frågan, inte minst de kvinnogrupper som
              finns inom alla de olika partierna här.
            </seg>
          </u>
          <u>
            <seg>
              Det finns delar i detta som vi inte kan nå. Vi kan inte nå det
              som du berättade om med skuldsatta flickor och kyrkan. Vi kan
              inte gå ut och titta hur det ser ut i familjer, men vi vet allihop
              att det finns unga flickor, till och med under 16 år, som lever
              i något slags giftasförhållanden över allt i vårt samhälle.
            </seg>
          </u>
          <u>
            <seg>
              Vi vet att de är fastlåsta i denna situation inte minst på grund
              av ekonomiska förhållanden. Vi vet att de inte går i skolan, och
              vi vet att de då är hemma, borta från ett kommande arbetsliv.
              Vi vet att de möjligen också föder barn i det sammanhanget.
            </seg>
          </u>
          <u>
            <seg>
              Men det går inte att komma åt detta om vi inte får en anmälan.
              Man måste veta om det. Vi kan inte gå ut från samhällets sida
              och leta efter detta. Det måste anmälas.
            </seg>
          </u>
          <u>
            <seg>
              Vi vet och det står på s. 18 i vårt betänkande att vi arbetar
              på den här frågan. Vi har en 16-årsgräns i dag. Det finns ett
              straff på högst två år, och det är en ganska hög straffsats, om
              en vårdnadshavare tillåter ett barn under 16 år att giftas bort.
              Vad jag vet är det ingen som har fällts än så länge för detta,
              även om vi allihop vet att det förekommer.
            </seg>
          </u>
          <u>
            <seg>
              Jag är säker på att vår regering, inte minst Folkpartiet som
              har drivit den här frågan, kommer att arbeta på att gränsen ska
              höjas. Vi vet att Ungdomsstyrelsen har kommit in med ett betänkande.
              För ovanlighetens skull är det två tre månader tidigare än slutdatum
              på betänkandet. Det gör att den här frågan arbetas med i Regeringskansliet.
              Jag önskar den framgång.
            </seg>
          </u>
          <note type="speaker">
            Anf. 101 AMINEH KAKABAVEH (v) replik:
          </note>
          <u>
            <seg>
              Herr talman! Det är det jag också önskar, att vi i dag hade varit
              eniga om att problematiken är Sveriges. Det är våra barn i Sverige
              som drabbas av det.
            </seg>
          </u>
          <u>
            <seg>
              Du nämner själv att det är under 16 år. Javisst. Jag har många
              kompisar i min ålder, 37 år. De var svenska barn, men de blev
              bortgifta när de var 13 år. Det är inte illvilja från familjen,
              inte för att föräldrarna inte gillar sina barn. Det är en tradition,
              också ofta av ekonomiska skäl. Familjen får en lägenhet i Agadir
              för att flickan ska gifta sig med en som hämtas från det landet.
              Flickan bor hemma. Hon kan hämta killen, men killen kan också
              bo hemma.
            </seg>
          </u>
          <u>
            <seg>
              Därför är det ett misslyckande med att utreda arrangerat äktenskap
              och barnäktenskap, hur brett och i vilken utsträckning det förekommer.
              Det enda vi kan göra är att höja straffskalan, för barn är barn
              under 18 år. Har vi accepterat barnkonventionen, har vi en svensk
              modern lagstiftning måste vi verkligen ta till vara det och säga
              nej till mer förtryck och underordning av de här tjejerna. Det
              handlar om kön. Det handlar om etnicitet. Men det handlar också
              om ett barnperspektiv. Det är viktigt.
            </seg>
          </u>
          <u>
            <seg>
              Som vänsterpartist kommer jag att lyfta upp den här frågan om
              och om igen. Det var en interpellationsdebatt. Nu är det den här
              motionen. Det kommer jag att följa upp.
            </seg>
          </u>
          <u>
            <seg>
              I egenskap av socialarbetare och i egenskap av ordförande för
              Varken hora eller kuvad blir jag dagligen kontaktad, inte bara
              av tjejerna själva utan av socialarbetare, journalister och föräldrar.
              När föräldrarna är frånskilda kan den ena befara att till exempel
              pappan gör det här mot sin dotter. Det framförs från socialarbetare
              och kuratorer och lärare på skolor. Det är ett problem, och det
              är bra att vi är eniga om det.
            </seg>
          </u>
          <note type="speaker">
            Anf. 102 INGER RENÉ (m) replik:
          </note>
          <u>
            <seg>
              Herr talman! Vi kan i alla fall glädjas åt att siffrorna blir
              bättre och bättre år från år, även om det säkerligen finns ett
              stort mörkertal. Förra året beviljades alltså två äktenskap gällande
              personer under 18 år. De var 16 år. Så det går åt rätt håll, även
              om vi alla säkert är väldigt medvetna om att mörkertalet när det
              gäller de här frågorna är förfärande stort.
            </seg>
          </u>
          <u>
            <seg>
              Vi får arbeta på flera håll, och något som jag tycker att vi
              borde bli tydligare med är den information som man får när man
              knackar på Sveriges dörr och blir medborgare i Sverige. Vi måste
              på ett tydligare och bättre sätt informera om den lagstiftning
              som faktiskt gäller och vad som händer om man inte följer denna
              lagstiftning.
            </seg>
          </u>
          <u>
            <seg>
              Det är viktigt att de nya som kommer hit får den lagstiftningen
              klar för sig. Det är också viktigt att skolorna undervisar om
              lagstiftningen så att flickor och pojkar, inte minst i den tidiga
              gymnasieåldern, får reda på att det faktiskt är dessa lagar som
              gäller. Jag tycker, utan att ha tänkt på den frågan så hemskt
              mycket, att två år är en ganska hög straffsats om man missbrukar
              den lagstiftning som finns.
            </seg>
          </u>
          <u>
            <seg>
              Jag tror alltså att vi med ovanligt raska steg för att vara lagstiftare
              går åt rätt håll när det gäller just detta.
            </seg>
          </u>
          <note type="speaker">
            Anf. 103 AMINEH KAKABAVEH (v) replik:
          </note>
          <u>
            <seg>
              Herr talman! Jag tycker att det är bra att straffskalan är vid,
              men även om det finns fängelsestraff skrämmer det inte direkt.
              Precis som du påpekar handlar det om information till människor
              som knackar på Sveriges dörr. De som kommer till detta land, bosätter
              sig här och blir svenska medborgare måste få den möjligheten.
              Barnen och ungdomarna vet vad som gäller i samhället. Det är föräldrarna
              som både skola och myndigheter har så svårt att nå tyvärr.
            </seg>
          </u>
          <u>
            <seg>
              Man måste helt enkelt hitta andra förhållningssätt för att nå
              människor och diskutera med dem. De som har kommit till det här
              landet är som alla andra måna om sina barn. Alla har sökt sig
              hit för att deras barn ska kunna leva i lugn och ro. Man vill
              bo i Sverige eftersom det inte råder krig eller misär här. Här
              är det, eller har i alla fall varit, lika för alla och samma möjligheter.
              Men då måste man se till att diskriminering inte förekommer, inte
              av ett enda barn.
            </seg>
          </u>
          <u>
            <seg>
              Jag tror själv att det är fler än två fall eftersom en grävande
              journalist i Skåneregionen skrev att dispensmöjligheten förekommer
              oftare. Jag vet att man har sagt nej i mellersta Sverige. Där
              har jag själv varit på länsstyrelsen. Men Länsstyrelsen i Stockholm
              befarar att det finns en stor möjlighet för många föräldrar att
              söka dispens. De har nämligen tillsatt en grupp på tio personer
              advokater, polis och socialarbetare för att förebygga detta. Den
              institution som själv ger dispens befarar alltså att barn mellan
              16 och 18 år är mer utsatta, och därför är mörkertalet säkerligen
              stort.
            </seg>
          </u>
          <note>
            Överläggningen var härmed avslutad.
          </note>
          <note>
            16 § Vissa anpassningar av bestämmelserna om rederiers och fartygs
            säkerhetsorganisation
          </note>
          <note>
            Föredrogs
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            17 § Forum för prövning av slutförvaringssystem för använt kärnbränsle
            eller kärnavfall
          </note>
          <note>
            Föredrogs
          </note>
          <note type="speaker">
            Anf. 104 TINA EHN (mp):
          </note>
          <u>
            <seg>
              Herr talman! Vi ska debattera miljö- och jordbruksutskottets
              betänkande 9, och jag vill börja med att yrka bifall till Miljöpartiets
              reservation reservationen kallad.
            </seg>
          </u>
          <note>
            I år har Sverige haft kommersiell kärnkraft i 37 år. Kärnkraftsparentesen
            har alltså redan blivit nästan 40 år lång. År 1972 öppnade Oskarshamn
            1. Sedan följde elva andra reaktorer. Sedan dess har två reaktorer
            stängts: Barsebäck 1 och 2.
          </note>
          <u>
            <seg>
              Trots detta har vi i dag mer kärnkraftsproduktion än någonsin
              på grund av effekthöjningar i övriga reaktorer. Tillsammans har
              de svenska reaktorerna till dags dato producerat ungefär 7 000
              ton uran i använt bränsle. Om de nuvarande kärnkraftverken får
              fortsätta till de livslängder på 5060 år som industrin nu planerar
              för blir det över 12 000 uran i använt bränsle.
            </seg>
          </u>
          <u>
            <seg>
              Dessa 12 000 ton utgörs av de farligaste ämnen människan över
              huvud taget känner till. Ett enda kilo av materialet här i salen
              skulle ta livet av oss allihop innan vi ens hunnit avsluta den
              här debatten. Att ta hand om tolv miljoner gånger så mycket på
              ett säkert och ansvarsfullt sätt kommer att kräva stora resurser
              och mycket arbete.
            </seg>
          </u>
          <u>
            <seg>
              Miljöpartiet kommer självklart att ta sitt ansvar i den här processen.
              Det faktum att vi har varit emot kärnkraften gör inte att vi kan
              avsäga oss ansvaret för hanteringen av kärnavfallet. Tvärtom kommer
              vi att ta aktiv del i processen för att utforma en så säker och
              långsiktig förvaring av kärnavfallet som över huvud taget är möjlig.
              Vi hoppas att alla partier tar på sig det ansvaret och aktivt
              granskar de förslag som kommer att komma in till riksdagen.
            </seg>
          </u>
          <u>
            <seg>
              Ingen tjänar på en snabb och hafsig behandling av kärnavfallsfrågan.
              Tvärtom kräver den oerhört långa tidsrymd som kärnavfallet är
              livsfarligt en oerhört gedigen politisk behandling och en eftertänksamhet
              i hela den politiska behandlingen av kärnavfallsförvaringen. Vi
              har helt enkelt inte råd att begå misstag som kan visa sig stå
              kommande generationer och otaliga släktled mycket dyrt. Sällan
              har det varit mer befogat att påminna om visdomsorden att vårt
              enda rättesnöre är att tänka efter före.
            </seg>
          </u>
          <u>
            <seg>
              Kärnavfallet beräknas vara akut giftigt för människor och ekosystem
              i hundratusentals år. Detta är en för mänskligheten snudd på ogripbar
              tidsrymd. För att få något begrepp om hur långt vårt ansvar sträcker
              sig kan man påminna om att vi i Sverige för 2 000 år sedan fortfarande
              hade stenålder. Hela den tid som gått sedan mänskligheten gick
              över från att vara jägare till att vara jordbrukare är inte längre
              än 10 000 år. Det avfall vi har skapat måste alltså hållas avskilt
              tio gånger längre än den mänskliga civilisationen hittills har
              funnits.
            </seg>
          </u>
          <u>
            <seg>
              Svensk kärnbränslehantering, SKB, har ända sedan 70-talet arbetat
              med att utveckla en enda metod för hur man ska hantera det svenska
              avfallet. Metoden kallas KBS-3 och bygger på att man ska förvara
              avfallet i bergrum ca 500 meter under marken i kustnära områden,
              antingen i Oskarshamns eller i Östhammars kommun.
            </seg>
          </u>
          <u>
            <seg>
              Men redan innan den slutgiltiga ansökan ens har kommit in till
              riksdagen för godkännande av slutförvarsplanen har avgörande delar
              av KBS-3-metoden ifrågasatts i grunden. Det handlar till exempel
              om vattengenomsläppligheten i berget i de områden som SKB utpekat
              som lämpliga. När vattenflödet visar sig vara betydligt större
              än SKB förutsatt ökar det också risken för att radioaktivt material
              ska komma ut i ekosystemen.
            </seg>
          </u>
          <u>
            <seg>
              Även kopparkapslarnas hållbarhet har ifrågasatts. Ny vetenskaplig
              forskning har visat att kopparen eroderar även under syrefria
              förhållanden, vilket SKB kanske inte räknat med i sina planer.
              När kopparen bryts ned betydligt snabbare än vad som antagits
              i planerna ökar risken kraftigt för att det livsfarliga innehållet
              i kapslarna ska läcka ut.
            </seg>
          </u>
          <u>
            <seg>
              Miljöpartiet har mot bakgrund av dessa risker med KBS-3-metoden
              föreslagit att även alternativa metoder för kärnavfallslagring
              ska utredas lika grundligt. Två andra metoder som diskuterats
              är förvaring i djupa borrhål på tre till fem kilometers djup,
              där vattnet inte riskerar att nå jordytan innan avfallet blir
              harmlöst, och lagring i bergrum över grundvattennivån.
            </seg>
          </u>
          <u>
            <seg>
              Med ett sådant väl utrett underlag skulle riksdagen kunna väga
              de olika metodernas fördelar och nackdelar mot varandra och fatta
              ett väl avvägt beslut. Att bara kunna ta ställning till ett enda
              alternativ känns otillfredsställande och uppfyller inte moderna
              krav på hur en miljöprövning ska gå till, där man kräver att olika
              alternativ jämförs med varandra.
            </seg>
          </u>
          <u>
            <seg>
              Fru talman! Den fråga vi har att hantera i dag berör hur prövningen
              av ansökan ska göras. I regeringens förslag öppnas det för att
              prövningen kan göras var som helst i landet där någon del av kärnavfallshanteringen
              kommer att lokaliseras, det vill säga även inkapslingsanläggningar
              med mera. Från Miljöpartiets synvinkel är det avgörande för att
              säkra prövningens kvalitet att prövningen sker i den instans som
              ligger närmast den slutgiltiga placeringen av slutförvaret. Det
              vore ett fatalt misstag att låta en domstol som inte har de djupa
              kunskaper som behövs om miljöförhållandena på den plats den största
              miljöpåverkan under längst tid kommer att ske pröva ansökan.
            </seg>
          </u>
          <u>
            <seg>
              Vi anser alltså att det som kallas forumregler i miljöbalken
              måste kompletteras med ett tillägg som garanterar att prövningen
              sker vid den domstol som ligger närmast slutförvaret. En ansökan
              om att få bygga ett slutförvar ska behandlas av den miljödomstol
              som ligger närmast slutförvaret eftersom det är detta som är den
              stora miljöfrågan. Även om inkapslingsanläggningen innebär miljörisker
              är det mer fråga om en traditionell fabrik, medan prövningen av
              slutförvarets långsiktiga miljösäkerhet är en fråga av mycket
              högre vikt. Den kräver betydligt djupare kunskaper. Denna miljöprövning
              kommer säkerligen att bli den klart största miljödomstolsprövningen
              hittills när den kommer. Det är avgörande för den demokratiska
              processen att allmänheten och lokala miljöorganisationer ges möjlighet
              att delta vid miljöprövningen.
            </seg>
          </u>
          <u>
            <seg>
              Det är inte bara lagstiftningen som styr vilken miljödomstol
              som industrin väljer att ansöka vid. Man kan misstänka att industrin
              i en ambition att spara pengar och tid kan komma att ta hänsyn
              till utomståendes synpunkt i frågan när tidpunkten för ansökan
              kommer. Vi anser att det vore bra för alla aktörer om frågan om
              var ansökan kommer att hanteras inte blir en osäkerhet när tiden
              för ansökan närmar sig.
            </seg>
          </u>
          <u>
            <seg>
              Därför yrkar jag bifall till Miljöpartiets reservation som ökar
              möjligheten för att bästa möjliga juridiska prövning av frågan
              blir genomförd.
            </seg>
          </u>
          <note type="speaker">
            Anf. 105 DAN NILSSON (s):
          </note>
          <u>
            <seg>
              Fru talman! Vad skulle man uppleva en vanlig dag i Sverige för
              100 000 år sedan? Enligt den historiska almanackan är det stenålder.
              På vissa håll i världen vandrar det runt mammutar och sabeltandade
              tigrar. I södra Europa kan man stöta på människoliknande varelser
              som jagar och samlar i skogarna.
            </seg>
          </u>
          <u>
            <seg>
              I Sverige skymtar vi dock knappast vare sig tidiga människoarter
              eller mammutar. Här råder istid. Landets södra delar täcks av
              en ogästvänlig tundra som övergår i ett istäcke ju längre norrut
              man kommer. Och kallare ska det bli. För varje 10 000 år som går
              närmar vi oss istidens höjdpunkt för 24 000 år sedan då hela norra
              Europa täcks av väldiga ismassor.
            </seg>
          </u>
          <u>
            <seg>
              För ca 15 000 år sedan drog sig isen tillbaka. Då började en
              period av värme som precis mot slutet skulle innehålla vår svenska
              nedtecknade historia med vikingar, Gustav Vasa, stormaktstiden
              och, fru talman, det svenska folkhemmet.
            </seg>
          </u>
          <u>
            <seg>
              Vad skulle man uppleva en vanlig dag i Sverige 100 000 år framåt
              i tiden? Det kan vi läsa på Svensk Kärnbränslehanterings, SKB:s,
              hemsida. För flertalet företag är frågan ointressant, men för
              SKB är den viktig och även för oss när vi debatterar frågan här
              i dag. Slutförvaret för använt kärnbränsle måste nämligen vara
              säkert i minst 100 000 år. SKB säger att man måste kunna visa
              att människor och miljö skyddas så länge som en miljon år framåt
              i tiden. Det är ett stort uppdrag något att tänka på i dessa tider
              när kärnkraften debatteras och alliansen talar om utbyggnad.
            </seg>
          </u>
          <u>
            <seg>
              Fru talman! Vi socialdemokrater ställer oss bakom den förändring
              i miljöbalken som gör att man ska kunna pröva hela verksamheten
              vid anläggningar som ingår i ett sammanhängande system för hantering,
              bearbetning, lagring och slutförvaring av använt kärnbränsle eller
              kärnavfall vid en miljödomstol inom vars område någon av anläggningarna
              är belägen eller avsedd att vara belägen.
            </seg>
          </u>
          <u>
            <seg>
              Skälen till regeringens förslag är att använt kärnbränsle och
              kärnavfall i form av driftavfall och rivningsavfall måste slutförvaras
              på ett säkert sätt.
            </seg>
          </u>
          <u>
            <seg>
              SKB ägs av de svenska kärnkraftsbolagen och har bland annat till
              uppgift att svara för det slutgiltiga omhändertagandet av det
              använda kärnbränslet och kärnavfallet från de svenska kärnkraftverken.
            </seg>
          </u>
          <u>
            <seg>
              I beslut angående SKB:s program för forskning, utveckling och
              demonstration för kärnavfallets behandling och slutförvaring,
              FUD 1998, gjorde regeringen utifrån då tillgängligt underlag bedömningen
              att någon form av slutförvaring i berggrunden framstår som det
              mest ändamålsenliga.
            </seg>
          </u>
          <u>
            <seg>
              SKB har bland annat utvecklat den så kallade KBS-3-metoden som
              går ut på att det använda kärnbränslet kapslas in och slutförvaras
              i förslutna bergrum. Genomförandet av KBS-3-metoden förutsätter
              uppförandet av två nya anläggningar, dels en inkapslingsanläggning
              där kärnbränslet placeras i förslutna behållare, dels ett slutförvar.
              Dessa anläggningar avser att utgöra ett sammanhängande system
              för slutförvaring av använt kärnbränsle.
            </seg>
          </u>
          <u>
            <seg>
              Eftersom KBS-3-metoden förutsätter att det använda kärnbränslet
              mellanlagras innan det kapslas in har SKB byggt en anläggning
              för detta på Simpevarvshalvön i Oskarshamns kommun i mitt hemlän
              Kalmar län. Anläggningen benämns Centralt mellanlager för använt
              kärnbränsle, Clab. I anslutning till Clab planerar SKB att bygga
              en inkapslingsanläggning och därefter driva dessa som en gemensam
              kärnteknisk anläggning.
            </seg>
          </u>
          <u>
            <seg>
              För slutförvaret har SKB, precis som Tina sade, bedrivit detaljerade
              platsstudier i Oskarshamns kommun och i Östhammars kommun. Man
              har dock ännu inte tagit ställning i fråga om vilken av dessa
              kommuner man anser att det lämpligen bör byggas i.
            </seg>
          </u>
          <u>
            <seg>
              Fru talman! Platsvalet för var slutförvaret ska placeras kommer
              att ske inom det närmaste halvåret. Med tanke på de ord som jag
              inledde med om att miljön och människorna som finns i närområdet
              kommer att ha avfallet där i evinnerlig tid är det av oerhörd
              vikt att hanteringen sker med stor öppenhet och att människor
              känner sig delaktiga i processen i samråd och prövningar.
            </seg>
          </u>
          <u>
            <seg>
              Vi socialdemokrater har uppfattat att så har skett hittills och
              förutsätter att så också kommer att ske i fortsättningen, även
              inom politiken. Det duger inte med slutna rum. I detta perspektiv
              och på denna tidsskala är en mandatperiod eller 40 år inte ens
              möjligt att markera.
            </seg>
          </u>
          <note type="speaker">
            Anf. 106 SOFIA ARKELSTEN (m):
          </note>
          <u>
            <seg>
              Fru talman! Jag vill börja med att å alliansen vägnar yrka bifall
              till utskottets förslag till beslut i betänkandet. I dag debatterar
              vi juridik och val av domstolar. Alla partier utom Miljöpartiet
              är överens om förslaget, men det hindrar inte det debattglada
              miljö- och jordbruksutskottet. Det vi ska tala om är forum för
              prövningen av slutförvaringssystem för använt kärnbränsle eller
              kärnavfall, alltså vilken domstol som är behörig att ta hand om
              prövningen. Det är rent tekniskt en förändring av regeln i 20
              kap. 8 § miljöbalken.
            </seg>
          </u>
          <u>
            <seg>
              Vårt förslag är att mål som handlar om tillstånd för verksamhet
              vid de anläggningar som ingår i ett sammanhängande system för
              att ta hand om och slutförvara använt kärnbränsle eller kärnavfall
              ska prövas av en miljödomstol inom vars område någon av anläggningarna
              är belägen eller ska avses vara belägen. Det är många och långa
              ord. Det betyder att vi ser avfallshanteringen som en helhet som
              ska prövas på samma ställe i samma domstol. Det är viktigt att
              se till säkerheten och den totala funktionaliteten.
            </seg>
          </u>
          <u>
            <seg>
              Huvudregeln i miljöbalken i dag är att en fråga om tillstånd
              för miljöfarlig verksamhet ska prövas i den domstol där verksamheten
              i huvudsak bedrivs. För att undvika att det blir flera separata
              mål om samma verksamhet fast i olika delar föreslår vi denna ändring.
            </seg>
          </u>
          <u>
            <seg>
              Tidigare har sådant hänt. Då har man löst det på ett ganska listigt
              sätt. En domstol har fått alla ärenden genom institutet överlämnande
              av mål mellan domstolar. Det är dock behäftat med ett antal rekvisit,
              alltså förutsättningar som ska vara uppfyllda. Det ena är att
              det ska finnas ett nära samband eller särskilda skäl och att överlämnandet
              till en domstol bara får ske utan avsevärd olägenhet för någon
              part. Det är ett sådant rekvisit som anses kunna krångla till
              det för överlämnandet. Slutsatsen är att det inte är självklart
              att målen flyttas över till en domstol. Därför vill vi göra denna
              förändring.
            </seg>
          </u>
          <u>
            <seg>
              Fru talman! Därför tycker vi i utskottet som regeringen att vi
              ska förändra miljöbalkens forumbestämmelse och säkerställa den
              sammanhållna tillståndsprövningen för slutförvaringen.
            </seg>
          </u>
          <note>
            I detta anförande instämde Erik A Eriksson och Claes Västerteg
            (båda c).
          </note>
          <note type="speaker">
            Anf. 107 LARS TYSKLIND (fp):
          </note>
          <u>
            <seg>
              Fru talman! Jag ska börja med att instämma i ett påstående som
              Tina Ehn framförde, och det var att ingen tjänar på en hafsig
              behandling. Nej, det tror jag att vi alla kan hålla med om. Det
              är därför som det hela tiden handlar om att sätta säkerheten i
              fokus. När vi nu vill ändra hur man behandlar det här i miljödomstolarna
              handlar det om det.
            </seg>
          </u>
          <u>
            <seg>
              Det gäller att säkerställa att man får en sammanhållen tillståndsprövning,
              som naturligtvis är den absolut mest lämpliga i dessa fall, eftersom
              det är en sammanhållen och enhetlig process, som hänger ihop.
            </seg>
          </u>
          <u>
            <seg>
              Det ena är helt avhängigt av det andra, när det gäller inkapslingsanläggningen
              och själva slutförvaret. Man kan inte leva med den ena eller den
              andra, utan de är helt beroende av varandra.
            </seg>
          </u>
          <u>
            <seg>
              Fördelen med att säkerställa att vi har en domstol där tror jag
              att vi är ense är att man får helheten och inte kommer in i den
              diskussion som Sofia Arkelsten tog upp om att man ska uppfylla
              vissa rekvisit. Då finns möjligheten att man inte har en sammanhållen
              prövning, och hela lagändringen går ju ut på att man ska säkerställa
              det.
            </seg>
          </u>
          <u>
            <seg>
              Om vi nu ser på verkligheten har vi SKB, Svensk Kärnbränslehantering,
              som ägs av bolagen, som har till uppgift att enligt den bestämda
              metod, KBS-3-metoden, som har nämnts här tidigare genomföra detta
              att inkapsla kärnbränslet och lägga det i förslutna bergrum.
            </seg>
          </u>
          <u>
            <seg>
              Fru talman! Det finns redan en mellanlagringsstation, som ligger
              i Oskarshamn, och inkapslingsanläggningen är också tänkt att finnas
              i Oskarshamn. Det är Östhammars kommun och Oskarshamns kommun
              som är aktuella för slutförvar, men det är inte bestämt vilken
              kommun utan ska beslutas under de närmaste åren.
            </seg>
          </u>
          <u>
            <seg>
              Vi har miljödomstolar på fem ställen i landet, så i det här fallet
              torde det vara miljödomstolen i Växjö eller i Nacka som skulle
              ta hand om detta. Men som jag sade förut ska det naturligtvis
              ligga i en domstol för att man ska få helheten.
            </seg>
          </u>
          <u>
            <seg>
              Om jag tar upp reservationen sade Tina Ehn, om jag uppfattade
              det riktigt, att det skulle ligga i den domstol som har den bästa
              kunskapen om området. Det här är en så pass viktig fråga att det
              skulle vara fullständigt uteslutet, vilken domstol det än är,
              att inte se sin uppgift som så otroligt viktig att göra klart
              för sig exakt vad som gäller på båda ställena. Det har ingenting
              med geografisk placering av domstolen att göra. Vilken domstol
              det än blir får vi utgå från att den är neutral och fattar ett
              riktigt beslut.
            </seg>
          </u>
          <u>
            <seg>
              Det finns många fall där det är centrala domstolar som avgör.
              Det ingår syn på platsen och att man har förhandlingar på platsen,
              så närheten gör att deltagande och öppenhet uppfylls. Det uppfylls
              i många processer i samhället. Man kan gå till allt från länsrätter
              till miljödomstolar som besöker de platser där de har fall att
              avgöra. Det är jämförbart, tycker jag.
            </seg>
          </u>
          <u>
            <seg>
              Slutsatsen av detta är att det här är ett bra förslag. Även om
              Sofia Arkelsten talade på alliansens vägnar kan jag på alliansens
              och Folkpartiets vägnar få yrka bifall till förslaget i betänkandet
              i dess helhet och avslag på reservationen.
            </seg>
          </u>
          <note type="speaker">
            Anf. 108 TINA EHN (mp) replik:
          </note>
          <u>
            <seg>
              Fru talman! Jag tänkte börja med att ta upp det som vi har debatterat.
              Företrädarna för alliansen som har varit uppe har pratat om en
              helhet när det gäller hela hanteringen. I den motion som Miljöpartiet
              har väckt står det ingenting om att splittra upp helheten i hanteringen.
              Däremot finns det en ambition att man ska kunna utöva demokrati
              på ett viktigt vis, att det inte ska vara några osäkerheter om
              var det här kommer att hamna. Folk ska veta var ärendet kommer
              att befinna sig när tiden för ansökan närmar sig.
            </seg>
          </u>
          <u>
            <seg>
              Det kommer att vara en av de största miljödomstolsprövningarna
              när den sker, och då är det viktigt att allmänhet och miljöorganisationer
              har möjlighet att delta och känna att man vet var det hamnar.
              Det är alltså en demokratiskt viktig fråga också. Det är någonting
              som vi trycker på i motionen.
            </seg>
          </u>
          <u>
            <seg>
              Att Miljöpartiet har en annan åsikt än övriga oppositionen är
              inte märkligt, som i många andra frågor. Vi är ganska stolta över
              att vi tycker saker och ting.
            </seg>
          </u>
          <u>
            <seg>
              En fråga som jag ställer mig är: Vad menas med helheten i det
              argument som ni för fram här? Vad innefattar det?
            </seg>
          </u>
          <note type="speaker">
            Anf. 109 LARS TYSKLIND (fp) replik:
          </note>
          <u>
            <seg>
              Fru talman! Jag sade i mitt anförande att jag uppfattade att
              vi var överens om att det skulle vara en helhet men att Miljöpartiets
              förslag går ut på att man ska bestämma vad som styrde, vilken
              domstol det var och att det var slutförvarets placering som skulle
              styra den.
            </seg>
          </u>
          <u>
            <seg>
              Det är så oerhört svårt att förutsäga exakt vilken domstol som
              är mest lämplig. Vi har ju specialdomstolar. Vi kan säga att det
              kanske är naturligt att det är den domstol som trots allt har
              börjat jobba med inkapslingsanläggningen, som enligt de nuvarande
              reglerna är Växjö tingsrätt. Även om det hamnar i Östhammar kanske
              man inte ska förflytta målet. Det finns sådana faktorer som inverkar.
              Det ska finnas en frihet att välja någon av de miljödomstolar
              som enligt huvudregeln skulle ha blivit berörd. Det är ju inte
              vilken miljödomstol som helst, utan någon av anläggningarna måste
              ligga inom området.
            </seg>
          </u>
          <u>
            <seg>
              Det här med demokrati: Det är klart att jag också tycker att
              det är otroligt viktigt att det finns framför allt en öppenhet
              här. Man kan ju inte bli delaktig om man inte vet vad som pågår.
              Jag tror inte att någon tjänar på att en sådan här process pågår
              i slutna rum.
            </seg>
          </u>
          <u>
            <seg>
              Jag vet inte om det ligger någon underton här från Miljöpartiets
              sida att det skulle kunna finnas taktiska skäl från industrin
              att välja den ena eller den andra domstolen, men Tina Ehn kanske
              kan säga något om det. Jag tyckte att hennes anförande antydde
              att industrin skulle välja den ena eller andra domstolen av sådana
              skäl. Det känns helt uteslutet.
            </seg>
          </u>
          <note type="speaker">
            Anf. 110 TINA EHN (mp) replik:
          </note>
          <u>
            <seg>
              Fru talman! Det här är intressant. Vi kommer att diskutera olika
              delar av kärnkraften framöver, om jag förstod det hela rätt utifrån
              vad som har hänt. Det finns ingen talare från Centerpartiet i
              den här debatten, vilket kanske har betydelse i diskussionerna.
            </seg>
          </u>
          <u>
            <seg>
              Vi vet ju att det har uttalats beslut om att byta ut den kärnkraft
              som vi har, och det låter inte så anmärkningsvärt egentligen.
              Men i en av våra nya tekniktidningar kan man i dag läsa om hur
              den svenska basindustrin drömmer om reaktorbjässar, där vi ska
              öka vår produktion av kärnkraft något otroligt, från 491 megawatt
              i en befintlig reaktor till 1 8002 000 megawatt. Det kommer också
              att innebära att vi får ökade problem med avfall i framtiden.
              Som vi vet i dag har vi fortfarande ingen lösning på avfallsproblematiken.
            </seg>
          </u>
          <u>
            <seg>
              Vi ser att SKB har arbetat med en enda metod för att hantera
              avfallet. Vi har från Miljöpartiets sida önskat att man ska titta
              på fler metoder, eftersom vi tror att det kan vara väldigt viktigt.
            </seg>
          </u>
          <u>
            <seg>
              Jag har också hört att berg- och grundvattensförhållandena vid
              det berg som man hade tänkt sig vid Oskarshamns kärnkraftverk
              inte är vad man hade tänkt sig.
            </seg>
          </u>
          <u>
            <seg>
              Det är hela tiden oroligheter runt denna fråga på alla plan.
              Därför är det otroligt viktigt att människor får ta del av det
              och att människor kan känna att de vet hur detta ärende kommer
              att hanteras. Det gäller inte minst frågan om slutförvar och hur
              den processen går till.
            </seg>
          </u>
          <note type="speaker">
            Anf. 111 LARS TYSKLIND (fp) replik:
          </note>
          <u>
            <seg>
              Fru talman! Att Centerpartiet inte är med har jag ingen anledning
              att kommentera. Det tror jag beror på att vi har en överenskommelse
              om kärnkraften och hela energipolitiken. Det ser vi som en styrka
              från alliansen. Vi är väldigt glada för att vi har en sådan överenskommelse
              eftersom det ger en långsiktighet och tro på framtiden. I detta
              ingår att det finns en möjlighet att byta ut befintliga kärnkraftsreaktorer
              mot nya på, som det heter, på marknadsmässiga villkor.
            </seg>
          </u>
          <u>
            <seg>
              Vi har kommit till denna slutsats på grund av klimathotet och
              växthuseffekten. Det är ändå det som står i centrum och som är
              det centrala problemet att lösa. Då finns det inte utrymme för
              att inte säkra att vi kommer ur beroendet av fossila bränslen,
              och kärnkraften har en viktig del där.
            </seg>
          </u>
          <u>
            <seg>
              När det gäller avfallsproblematiken har Tina Ehn naturligtvis
              skäl att säga att vi har ett ständigt problem. Jag är övertygad
              om att detta kommer att bli en naturlig del i processen och att
              detta inte kommer att vara ett ständigt problem. När man väl har
              bestämt vilken metod som man ska ha kommer detta att vara en del
              av helheten från kraftproduktion till förvaring.
            </seg>
          </u>
          <u>
            <seg>
              När det gäller metod har vi nu KBS-3-metoden som är aktuell.
              Men om man ser över tid vore det väl ganska dumt att tro att det
              inte under resans gång utvecklas nya tekniker. Jag kan nog dela
              uppfattningen att med de kunskaper som vi har i dag är denna metod
              väldigt bra och säker. Men det är naturligtvis inte uteslutet
              att vi i framtiden kan ha andra metoder.
            </seg>
          </u>
          <note type="speaker">
            Anf. 112 JACOB JOHNSON (v):
          </note>
          <u>
            <seg>
              Fru talman! Svensk Kärnbränslehantering AB, SKB, kommer under
              detta år att föreslå var och hur det utbrända kärnbränslet från
              de svenska kärnkraftverken ska slutförvaras. Därefter börjar prövningen
              av den ansökan som bland annat ska ske i miljödomstolen enligt
              miljöbalken. Det kommer att bli en unik och mycket omfattande
              prövning som måste uppfylla de högsta möjliga kraven eftersom
              det, som vi har hört, om avfall vars radioaktivitet måste skyddas
              från omvärlden under minst 100 000 år.
            </seg>
          </u>
          <u>
            <seg>
              Men prövningen handlar inte bara om själva slutförvaret utan
              om ett helt system med inkapsling av det utbrända kärnbränslet
              som kanske är på en plats för att sedan transporteras till en
              annan plats för slutförvaring. Det är naturligtvis viktigt att
              det är hela systemet som prövas som helhet och i ett sammanhang.
            </seg>
          </u>
          <u>
            <seg>
              Med nuvarande lagstiftning skulle prövningen då ske dels i den
              miljödomstol som finns där inkapslingsanläggningen ligger, dels
              i en annan miljödomstol som finns där slutförvaret föreslås. Det
              är inte en god ordning för att kunna se till helheten.
            </seg>
          </u>
          <u>
            <seg>
              I den proposition som behandlas här i dag föreslås en lagändring
              så att hela systemet prövas vid någon av de miljödomstolar där
              de ingående anläggningarna är belägna. Jag anser att den föreslagna
              lagändringen är rimlig och kan ställa mig bakom detta förslag.
            </seg>
          </u>
          <u>
            <seg>
              Miljöpartiet föreslår i sin reservation att prövning ska ske
              vid den miljödomstol som finns där slutförvaret föreslås. Miljöpartiets
              förslag innebär också, i likhet med propositionen, att hela systemet
              prövas i en och samma miljödomstol. Så långt verkar alla partier
              vara överens. Men Miljöpartiet vill alltså dessutom knyta valet
              av miljödomstol till geografisk närhet till slutförvaret. Jag
              anser att det är en onödig detaljstyrning i en lagtext.
            </seg>
          </u>
          <u>
            <seg>
              Jag tror, förväntar mig och utgår från att denna miljöprövning,
              mot bakgrund av frågans vikt, kommer att genomföras sakligt, objektivt
              och enligt gällande lagstiftning oberoende av vilken miljödomstol
              som får detta stora ansvar.
            </seg>
          </u>
          <note>
            Överläggningen var härmed avslutad.
          </note>
          <note>
            18 § Jakt och viltvård förenklad beredning
          </note>
          <note>
            Föredrogs
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            19 § Biologisk mångfald förenklad beredning
          </note>
          <note>
            Föredrogs
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            Ajournering
          </note>
          <note>
            Kammaren beslutade kl. 15.25 på förslag av andre vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u>
            <seg>
              Återupptagna förhandlingar
            </seg>
          </u>
          <note>
            Förhandlingarna återupptogs kl. 16.00.
          </note>
          <note>
            20 § Beslut om ärenden som slutdebatterats vid dagens sammanträde
          </note>
          <note>
            Punkt 4
          </note>
          <note>
            Punkt 5
          </note>
          <note>
            Övriga punkter
          </note>
          <note>
            Punkt 2
          </note>
          <note>
            Punkt 3
          </note>
          <note>
            Punkt 7
          </note>
          <note>
            Punkt 8
          </note>
          <note>
            Punkt 12
          </note>
          <note>
            Övriga punkter
          </note>
          <note>
            21 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 11 februari
          </note>
          <note>
            Berit Högman
          </note>
          <note>
            Amineh Kakabaveh
          </note>
          <note>
            Monica Green
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 17 februari.
          </note>
          <note>
            22 § Anmälan om frågor för skriftliga svar
          </note>
          <u>
            <seg>
              Anmäldes att följande frågor för skriftliga svar framställts
            </seg>
          </u>
          <note>
            den 11 februari
          </note>
          <note>
            Karin Åström
          </note>
          <note>
            Karin Åström
          </note>
          <note>
            Tommy Ternemar
          </note>
          <note>
            Tommy Ternemar
          </note>
          <note>
            Aleksander Gabelic
          </note>
          <note>
            Emma Henriksson
          </note>
          <note>
            Birgitta Ohlsson
          </note>
          <note>
            Helén Pettersson
          </note>
          <note>
            Maria Stenberg
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 17 februari.
          </note>
          <note>
            23 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 10 februari
          </note>
          <note>
            Hans Olsson
          </note>
          <note>
            Christer Engelhardt
          </note>
          <note>
            den 11 februari
          </note>
          <note>
            Sonia Karlsson
          </note>
          <note>
            Jan Emanuel Johansson
          </note>
          <note>
            Betty Malmberg
          </note>
          <note>
            Hans Hoff
          </note>
          <note>
            Margareta B Kjellin
          </note>
          <note>
            Krister Örnfjäder
          </note>
          <note>
            Maria Stenberg
          </note>
          <note>
            Lennart Sacrédeus
          </note>
          <note>
            Birgitta Eriksson
          </note>
          <note>
            Birgitta Eriksson
          </note>
          <note>
            Åsa Lindestam
          </note>
          <note>
            Chatrine Pålsson Ahlgren
          </note>
          <note>
            Carina Hägg
          </note>
          <note>
            Margareta Persson
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 17 februari.
          </note>
          <note>
            24 § Kammaren åtskildes kl. 16.16.
          </note>
          <u>
            <seg>
              Förhandlingarna leddes
            </seg>
          </u>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
