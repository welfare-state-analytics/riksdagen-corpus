<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200809</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200809</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--64</head>
          <docDate when="2009-01-28">2009-01-28</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2008/09:64
          </note>
          <note>
            Onsdagen den 28 januari
          </note>
          <note>
            Kl. 09:00 - 16:10
          </note>
          <note>
            1 § Aktuell debatt: Situationen i Gaza
          </note>
          <note type="speaker">
            Anf. 1 HANS LINDE (v):
          </note>
          <note>
            Herr talman! Vänsterpartiet begärde en aktuell debatt om Gaza
            den 8 januari. Vi gjorde det utifrån den bestörtning och den sorg
            vi kände över Israels grova och omfattande brott mot Gazas befolkning.
          </note>
          <note>
            Men vi gjorde det också utifrån den frustration vi kände över
            den borgerliga regeringens agerande här i Sverige, där varken
            utrikesministern eller statsministern lyckades ta orden folkrätt,
            mänskliga rättigheter eller fördöma i sin mun i något av de officiella
            uttalanden som gjorts. Samma frustration kände vi över EU:s flathet
            och ursäktanden inför Israels krigsförbrytelser.
          </note>
          <note>
            Nu har Israel, åtminstone tillfälligt, avbrutit sin militäroffensiv
            mot Gaza. Men freden är fortfarande avlägsen, för fred måste ju
            innebära något mer än frånvaron av israeliska bombmattor. Fred
            förutsätter att Israels ockupation av Palestina upphör.
          </note>
          <note>
            Det lidande och den förstörelse som Israel skapat är svåröverblickbara
            men ska inte underskattas. Frågan är vad som kommer vara världssamfundets
            svar på Israels grova brott mot folkrätten och krigets lagar.
            Det borde vara en självklarhet att Sverige avbryter sitt militära
            samarbete med staten Israel och att EU häver sitt förmånliga handelsavtal
            med Israel, som faktiskt är villkorat med respekt för de mänskliga
            rättigheterna.
          </note>
          <note>
            En oberoende internationell utredning måste komma till stånd
            omgående, och Sverige bör undersöka alla möjligheter att ställa
            alla krigsförbrytare inför rätta. Sverige måste också som enskilt
            land och inom EU och FN kräva att Israel betalar skadestånd för
            de biståndsprojekt som skadats eller förstörts.
          </note>
          <note>
            Eller är det så att Sverige och EU än en gång ska låta Israels
            grova och omfattande brott och övergrepp passera utan att det
            får några som helst konsekvenser?
          </note>
          <note type="speaker">
            Anf. 2 Utrikesminister CARL BILDT (m):
          </note>
          <note>
            Herr talman! Tack för ordet! Tack också, inte bara till Vänsterpartiet,
            utan även till oppositionspartierna som har berett regeringen
            denna möjlighet att säga några ord om det arbete som vi är djupt
            inblandade i när det gäller att på den starka europeiska bas som
            vi numera har försöka bidra till fredsansträngningarna i Mellanöstern.
          </note>
          <note>
            Det sker under synnerligen svåra omständigheter. Vi hade nog
            alla hoppats att det gångna året med Annapolisprocessen skulle
            ha gett möjlighet till kanske till och med betydande framsteg.
            Förutsättningarna var inte alldeles obefintliga.
          </note>
          <note>
            Men genom en serie av omständigheter är vi nu i en situation
            där fredsansträngningarna snarare har gått bakåt. Det är en situation
            där vi nu visserligen efter kriget om Gaza har fått två ensidigt
            deklarerade vapenvilor, men där händelseutvecklingen under gårdagen,
            natten och morgontimmarna har visat hur bräcklig, hur skör, hur
            farlig situationen är, inte bara kring Gaza utan också i fredsprocessen,
            eller vad vi nu ska kalla det, mellan Israel och Palestina jag
            skulle vilja säga i regionen i dess helhet.
          </note>
          <note>
            I denna situation kan man ägna mycken tid åt att gräva i den
            djupa historien. Det är 60 år av misslyckanden. 60 år när Israel
            inte har fått fred eller full acceptans för sin existens i arabvärlden.
            60 år när palestinierna inte har fått sin rätt att leva i fred
            i sin stat. 60 år av låt oss erkänna det misslyckade internationella
            ansträngningar för att få fred i ett av de områden där freden
            betyder mest för stabiliteten i världen i dess helhet.
          </note>
          <note>
            Det säger sig självt att detta lägger en börda på oss alla att
            nu försöka än mer.
          </note>
          <note>
            Vart vi vill gå tror jag inte att det råder någon som helst tvekan
            om, och även om jag är alldeles övertygad om att denna debatt
            här i riksdagen åter kommer att visa att det finns väldiga skillnader
            i historieskrivningen vi är väldigt bra i Sveriges riksdag att
            på olika sätt fördela ansvaret på andra så finns det en betydande
            samstämmighet om vad vi faktiskt vill åstadkomma.
          </note>
          <note>
            Det finns ingen säker framtid för Israel. Det finns ingen rättvis
            framtid för palestinierna som inte grundar sig på en tvåstatslösning.
            Det ironiska är ju att vi ungefärligen vet hur denna tvåstatslösning
            ska se ut. Utgångspunkten är folkrätten och 1967 års gränser.
            Sedan kan förhandlingar leda till justeringar i detta. Utgångspunkten
            är skisserad till mycket stor del i det historiskt betydelsefulla
            arabiska fredsinitiativet.
          </note>
          <note>
            Utgångspunkten är också att de numera tack och lov mer marginella
            grupperna, det vill säga ett Israel som kräver ett Stor-Israel
            där palestinierna inte har någon plats eller de på den arabiska
            eller palestinska sidan som vill utradera Israel från kartan,
            av historien får marginaliseras till förmån för de stora majoriteter
            både i Israel och bland palestinier som faktiskt vill ha en bestående
            fred.
          </note>
          <note>
            Våldet kan inte vara vägen framåt. Terrorn kan inte accepteras
            här, lika lite som någon annanstans. Det är bara freden och försoningen
            och samverkan som kan ge vanliga människor i Israel, Palestina
            och arabvärlden en möjlighet till en anständig, värdig och mänsklig
            utveckling.
          </note>
          <note>
            Jag nämnde att förra året var ett år när det fanns förutsättningar
            för framsteg. Nu blev det inte så, men vi ska inte heller glömma
            de tendenser till framsteg som fanns.
          </note>
          <note>
            Annapolisprocessen ledde till direkta, omedelbara förhandlingar
            mellan palestinska och israeliska företrädare som berörde alla
            de känsliga områdena.
          </note>
          <note>
            Vi fick till stånd indirekta förhandlingar mellan Israel och
            Syrien via turkisk förmedling som visade att den vägen kanske
            är något mer framkomlig än vad vi hade trott tidigare.
          </note>
          <note>
            Vi fick genom egyptisk förmedling dessutom en, kan man säga,
            indirekt förhandling mellan Israel och Hamas som i juni resulterade
            i, om än icke en vapenvila, så dock någon typ av halvt ömsesidig
            förståelse om återhållsamhet kring Gaza. En återhållsamhet som
            inte definierades i papper, och detta är ju svagheten i det hela,
            men där man i alla fall utgick från att Hamas skulle göra allt
            de kunde för att se till att inga raketattacker riktades mot Israel,
            framför allt inte av organisationen själv. Israel skulle visa
            återhållsamhet och också lätta på den isoleringspolitik gentemot
            Gaza som man hade bedrivit under lång tid, självfallet framför
            allt efter 2006 och ännu värre efter 2007.
          </note>
          <note>
            Det var den vapenvilan som kom att eroderas i november och som
            Hamas sade upp den 19 december. Raketbeskjutningarna började,
            och i mellandagarna slog så Israel till med sitt motangrepp som
            kom att pågå i 22 dagar.
          </note>
          <note>
            Israel hade rätt att svara på raketattackerna. Om Israel till
            fullo hade accepterat eller respekterat det som låg i den indirekta
            överenskommelsen i juni är enligt min mening i hög grad diskutabelt.
            Isoleringspolitiken är icke vare sig moraliskt försvarbar eller
            politiskt hållbar. Men man hade rätt att slå tillbaka och försvara
            sig.
          </note>
          <note>
            Sedan gick man så långt att jag tror att det från israelisk egen
            utgångspunkt blev kontraproduktivt, både vad gäller utvecklingen
            i regionen, vad gäller attityden till Israel i stora delar av
            arabvärlden och alldeles säkert också vad gäller Israels position
            i världen i övrigt.
          </note>
          <note>
            Man talar om att man har återupprättat sin avskräckningsförmåga
            måhända. Lärdomen av historien är att ingen nation, oavsett hur
            stor den är, kan bygga sin säkerhet bara på avskräckning. Det
            är försoning som bygger fred. Avskräckning bäddar oftast för fortsatta
            konflikter.
          </note>
          <note>
            Låt mig leva upp till det jag sade, att försöka titta framåt
            och ge bara några utgångspunkter för vad vi måste försöka göra
            nu.
          </note>
          <note>
            Det viktigaste är att säkra den fortsatta vapenvilan. Ingen borde
            ha intresse av att återuppta striderna. En säkrad vapenvila kräver
            självfallet att raketattacker och andra våldshandlingar mot Israel
            inte återupptas, men det kräver också att isoleringen av Gaza
            hävs och att, som en del av detta, effektiva åtgärder mot smuggling
            av vapen vidtas.
          </note>
          <note>
            Detta att häva isoleringen och stoppa smugglingen är intimt sammanknippade.
            Med fortsatt isolering kommer smuggling för alltför många att
            framstå som en livsnödvändighet och för vissa som en extremt lönsam
            verksamhet. Att stoppa den blir då i praktiken omöjligt.
          </note>
          <note>
            Men att häva isoleringen handlar inte främst om att stoppa smugglingen.
            Först och främst handlar det om att ge människorna i Gaza en rätt,
            inte bara att överleva genom humanitär hjälp utan att leva, och
            att rätten också till ett normalt ekonomiskt liv kan återupprättas.
          </note>
          <note>
            Den israeliska isoleringspolitiken har hitintills varit moraliskt
            oförsvarbar och politiskt kontraproduktiv. I en ekonomi som faller
            samman raseras också stödet för moderationens krafter. Det är
            desperationens, det är hämndens och det är våldets krafter som
            då tar över, som dominerar och som styr utvecklingen. Det är det
            som vi har sett så tragiska tecken på i Hamas starkare ställning,
            i Hamas våldsanvändning. Den föds ur den desperation som odlas
            av isoleringspolitiken.
          </note>
          <note>
            Budskapet från Europeiska unionen på denna punkt är lika starkt
            som det är tydligt. Isoleringen måste hävas. Gaza måste ha rätten
            att leva. Det är en förutsättning för freden.
          </note>
          <note>
            Därtill kommer att vi uttrycker starkt stöd för president Abbas
            förnyade ansträngningar att uppnå en palestinsk försoning. Att
            nå fram till en överenskommelse om en regering som har makt och
            myndighet såväl i Gaza som på Västbanken är också avgörande för
            att kunna åstadkomma en verklig, av alla accepterad återuppbyggnad
            av Gaza. Om en sådan försoning resulterar i en mer renodlad samlingsregering
            eller i någon mer teknokratisk övergångsregering är inte vår sak
            att bedöma. Vi skulle välkomna den, och vi skulle vara beredda
            att samarbeta med den. Ansvaret för de fortsatta fredsförhandlingarna
            kommer dock även fortsättningsvis att ligga hos president Abbas.
          </note>
          <note>
            Herr talman! Detta är utgångspunkter för en politik som syftar
            till att dämpa våldet, minska spänningarna och skapa förutsättningar
            för en fredsprocess. I dag är såväl Europeiska unionens Javier
            Solana som president Obamas George Mitchell i Tel Aviv och Jerusalem
            efter samtal i går i Kairo. De kommer bägge att fortsätta i regionen,
            och några av oss andra kommer att förstärka deras insatser på
            olika sätt under den närmaste veckan. Om vi har förutsättningar
            att i något litet avseende lyckas efter 60 år av misslyckande
            lämnar jag osagt. Men stödet från Sveriges riksdag i de ansträngningarna
            betyder mycket och har sin betydelse även i ett vidare perspektiv.
          </note>
          <note type="speaker">
            Anf. 3 HANS LINDE (v):
          </note>
          <note>
            Herr talman! Vi kan nu i grova drag sammanfatta 22 dagar av israelisk
            militäroffensiv mot Gazaremsan. Israeliska människorättsorganisationer
            rapporterar att minst 1 300 palestinier har dödats. Oberoende
            källor hävdar att så mycket som 80 procent av dessa döda har varit
            civila. 410 barn har dödats och 104 kvinnor. Över 5 320 palestinier
            har skadats, många av dem allvarligt. Samtidigt har 13 israeler
            dödats, 3 av dem av egen eldgivning.
          </note>
          <note>
            Den materiella förstörelsen är omfattande. Tiotusentals Gazabor
            har fått sina hem förstörda. 400 000 Gazabor har inte längre tillgång
            till rent vatten. Ca 50 FN-byggnader och 21 hälsokliniker och
            sjukhus har blivit helt eller delvis förstörda.
          </note>
          <note>
            Att det mänskliga lidandet och den materiella förstörelsen på
            Gazaremsan har blivit så omfattande är knappast förvånande. Israel
            har i sina urskillningslösa attacker inte skonat någon del av
            samhället på Gazaremsan. Skolor, sjukhus, moskéer, ambulanser
            och FN-byggnader har bombats och beskjutits.
          </note>
          <note>
            För de 1,5 miljoner Gazabor som spärrats in på en yta som motsvarar
            den svenska ön Orust har det inte funnits någon säkerhet, ingenstans
            att fly eller att söka skydd när en av världens militära stormakter
            valt att urskillningslöst attackera ett utfattigt folk, inspärrat
            på ett område som inte kan beskrivas som någonting annat än världens
            största fångläger. Det vi har sett kan inte beskrivas som något
            annat än ett skolboksexempel på brott mot folkrätten och krigets
            lagar.
          </note>
          <note>
            De raketer som Hamas har avfyrat in i Israel är inte förenliga
            med folkrätten och förtjänar bara fördömanden, men Hamas raketer
            kan aldrig legitimera de långt mer omfattande israeliska attackerna
            på palestinsk civilbefolkning. Israels attacker har kallats självförsvar,
            men hur kan beskjutning av skolor, ambulanser och sjukhus kallas
            självförsvar? På vilket sätt har staten Israel blivit säkrare
            av att 410 palestinska barn har mördats?
          </note>
          <note>
            Israel har självt valt att inleda en markoffensiv på Gazaremsan,
            har självt valt att bomba FN:s center för humanitär hjälp, har
            självt valt att använda sig av vit fosfor. Ingen annan än Israel
            bär ansvaret för detta. År 2009, i år, kan vi inte passivt bevittna
            grova och omfattande brott mot folkrätten. De ansvariga måste
            ställas inför rätta.
          </note>
          <note>
            Men Israel har redan deklarerat att ingen kommer att ställas
            inför rätta, innan någon undersökning har hunnit göras. Ehud Olmert
            har redan meddelat att befäl och soldater ska veta att de är säkra
            från olika tribunaler och att staten Israel kommer att beskydda
            dem som de beskyddade oss i Gaza. Så mycket för rättsstaten i
            det som ibland kallas för Mellanösterns enda demokrati.
          </note>
          <note>
            När Israel vägrar att ta ansvar för sina krigsförbrytelser är
            det omvärldens ansvar att se till att Israel och de krigsförbrytare
            som har begått brott ställs inför rätta, oavsett nationalitet,
            och att vi skickar ut en tydlig signal till krigsförbrytarna i
            Mellanöstern att de inte har någonstans att gömma sig.
          </note>
          <note>
            I en rad EU-länder, inklusive Sverige, finns möjligheten att
            ställa krigsförbrytare inför rätta i nationella domstolar. Den
            möjligheten måste vi här i Sverige utnyttja. Är den svenska regeringen
            beredd att agera för att krigsförbrytare som kommer till vårt
            land eller till något annat EU-land ställs inför rätta?
          </note>
          <note>
            Carl Bildt talade tidigare om de svåra förutsättningarna för
            ett arbete för fred. Det är ingen tvekan om att vägen till fred
            kommer att bli problematisk och svår. Men det som Carl Bildt glömde
            var ju att Sverige och EU själva har försvårat förutsättningarna
            för fred genom att välja att vägra prata med samtliga parter i
            konflikten, genom att vägra sätta press på staten Israel.
          </note>
          <note>
            I stället har vi kunnat se hur Sverige och EU på område efter
            område det senaste året har gett Israel förmåner. I somras förnyade
            EU sitt handelsavtal med Israel, ett av de mest förmånliga handelsavtalen
            som EU har med något land. Liknande avtal med andra stater har
            hävts efter omfattande brott mot de mänskliga rättigheterna. Det
            borde vara en självklarhet att Sverige och EU nu gör detsamma
            med handelsavtalet med Israel.
          </note>
          <note>
            Den 89 december beslutade EU:s utrikesminister, med svenskt stöd,
            att fördjupa det politiska samarbetet med Israel. Bland annat
            ska EU:s internationella ESDP-insatser öppnas för israeliskt deltagande
            och fler högnivåmöten ska hållas med Israels försvarsminister.
            Är det verkligen rimligt, Carl Bildt, att EU:s finrum ska öppnas
            för den israeliska försvarsministern Ehud Barak, den person som
            bär det yttersta ansvaret för de omfattande krigsförbrytelser
            som Israel har gjort sig skyldigt till?
          </note>
          <note>
            Även vi i Sverige har ett djupt och omfattande militärt samarbete
            med Israel, ett samarbete som självklart borde avbrytas i ljuset
            av det som har hänt den senaste tiden.
          </note>
          <note>
            Jag frågade i min inledning om Sverige ska låta Israels brott
            passera utan konsekvenser. Jag måste ändå tolka Carl Bildts svar
            som ett tydligt ja. Det kommer inte att bli några konsekvenser
            för Israel. Inga krav kommer att ställas. Ingenting kommer att
            hända när det gäller Israels relationer till EU eller till Sverige.
          </note>
          <note>
            Israel verkar ha fått en särställning i EU:s och Sveriges ögon.
            Hade vi accepterat att något annat land i Asien, Afrika eller
            Latinamerika hade betett sig som staten Israel utan att det hade
            fått några som helst konsekvenser? Det borde vara en självklarhet
            att EU:s handelsavtal hävs, att EU:s fördjupade samarbete fryses
            och att Sverige upphör med sitt militära samarbete med Israel.
            Med vilken trovärdighet kommer Sverige att kunna tala om fred,
            frihet och folkrätt i någon del av världen om vi låter Israels
            grova brott passera i dag?
          </note>
          <note>
            I detta anförande instämde Egon Frid, Lars Ohly och Kent Persson
            (alla v).
          </note>
          <note type="speaker">
            Anf. 4 URBAN AHLIN (s):
          </note>
          <note>
            Herr talman! I dagens aktuella debatt om Gaza är det viktigt
            att vi skaffar oss perspektiv.
          </note>
          <note>
            1 300 dödade och över 5 000 skadade i Gaza motsvarar, om vi sätter
            dessa siffror i relation till Sverige, över 8 000 dödade svenskar
            och långt över 30 000 skadade svenskar. Hans Linde nämnde att
            410 barn dödades i Gaza, vilket i Sverige skulle motsvara 2 440
            barn. Är det rimligt? Allt detta skedde på en yta som motsvarar
            en fjärdedel av Öland.
          </note>
          <note>
            Två frågor kommer att hänga kvar i luften oerhört länge: Vilket
            intresse hade Israel av att 410 barn dödades i denna konflikt?
            På vilket sätt tjänar det Israels intresse?
          </note>
          <note>
            Carl Bildt sade att vi nu ska se framåt. Trots det använder han
            långt mer än åtta minuter av sina tio minuter till att bara beskriva
            historien. Det är något som vi alla kan. Det väsentliga är naturligtvis
            att fokusera på vad vi kan göra för att få till stånd en ordentlig
            fredsprocess. Carl Bildt hade två besked, nämligen att vi måste
            säkra vapenvilan och att isoleringen av Gaza måste upphöra. Ingenting
            annat.
          </note>
          <note>
            Jag vill hänvisa till det uttalande som Socialdemokraternas verkställande
            utskott har antagit om Gazakrisen. De sex minuter jag har till
            förfogande räcker inte för att beskriva allt det vi socialdemokrater
            tycker och vill göra i detta. Jag vill ta tillfället i akt i denna
            aktuella debatt att rikta mig till regeringen och fråga vad det
            är vi ska göra framöver. Vi socialdemokrater menar att det är
            väsentligt att de krigsförbrytare som nu finns i denna konflikt
            utan tvekan ställs inför rätta. På vilket sätt är Sverige berett
            att agera inom FN:s råd för mänskliga rättigheter och inom Internationella
            brottmålsdomstolen för att undersöka, pröva och försöka få de
            krigsförbrytare som nu finns att ställas inför rätta? Krigsbrott
            ska beivras. Det gäller såväl israeler som har använt oproportionerligt
            övervåld, använt vit fosfor, som att det också ska prövas om Hamas
            har använt civila som sköldar.
          </note>
          <note>
            När Carl Bildt uttalar sig på sin blogg efter EU-möten faller
            en stor del av bördan på Hamas och palestinierna, det vill säga
            att de ska agera. Jag tycker att det är fel fokus. Efter det fruktansvärda
            som har skett i Gaza måste det ställas oerhört starka krav på
            Israel. Varför? Jo, för att det är många runt om i världen, speciellt
            i Palestina, som faktiskt frågar sig om Israel vill ha fred. Vad
            tjänade 410 barns död till nytta för Israel? Det är viktigt att
            den svenska regeringen och EU ställer stenhårda krav på Israel
            för att de ska bevisa att de vill ha fred.
          </note>
          <note>
            Israel ska omedelbart häva blockaden mot Gaza, se till att humanitär
            hjälp kan komma in och se till att vanligt folk i Gaza kan ha
            en möjlighet att handla med omvärlden. All annan isolering leder
            naturligtvis till ökad extremism.
          </note>
          <note>
            Ta bort vägspärrarna. Underlätta vid checkpoints . Se till att
            muren inte går på ockuperat område. Upphör med bosättningspolitiken.
            Avsluta ockupationen av Västbanken.
          </note>
          <note>
            Det ska ställas stenhårda krav på Israel, som nu måste visa reell
            vilja till fred.
          </note>
          <note>
            Det krav som har ställts på palestinierna är att de ska ha en
            samlingsregering och samtala med varandra. Låt mig återkomma till
            det. Självklart ska vi i omvärlden också ställa krav på Hamas
            att omedelbart avsluta sin raketbeskjutning mot israelerna.
          </note>
          <note>
            Vad kan vi göra i Sverige? Socialdemokraterna har framfört att
            vi i Sverige ska kräva att det fördjupade samarbetsavtalet med
            Israel ska suspenderas. Det ska suspenderas ända tills Israel
            visar en genuin vilja genom konkret handling.
          </note>
          <note>
            Undersök vårt militära samarbete. Våga ta en diskussion om vi
            ska fortsätta det militära samarbete som vi i dag har med Israel.
            Sammanställ alla de biståndsprojekt som nu har förstörts i Gaza.
            Undersök möjligheten att ställa krav på Israel att återbetala.
            Lyft fram kvinnornas och barnens situation i Gaza. Det är oerhört
            lätt att förstå den frustration människorna känner och den traumatisering
            som sker. Om det ska vara en genuin fredsprocess framöver borde
            svenskt bistånd gå till de traumatiserade barnen och kvinnorna
            i Gaza. Glöm inte bort FN:s resolution 1325 om kvinnors roll i
            fredsprocessen.
          </note>
          <note>
            Carl Bildt och jag hade förra året en debatt om behovet av att
            samtala och föra en dialog med alla parter i konflikten. Då kallade
            Carl Bildt mig för Hamaskramare. Vi socialdemokrater krävde att
            den här regeringen skulle ha ett samarbete med den samlingsregering
            som Hamas gick med på när både Fatah och Hamas ingick i regeringen.
            Carl Bildt besökte samlingsregeringen och talade med företrädare
            för Fatah men inte med företrädare för Hamas. Jag menar att en
            regering måste föra en dialog med alla parter i en konflikt. Hamas
            är en del av problemet men också en del av lösningen. Kommer Carl
            Bildt att samarbeta med den samlingsregering bestående av Hamasrepresentanter
            och Fatahrepresentanter som han i dag så hett eftersträvar?
          </note>
          <note>
            I detta anförande instämde Kerstin Engle, Sonia Karlsson, Lars
            Mejern Larsson, Désirée Liljevall, Anne Ludvigsson, Veronica Palm,
            Marina Pettersson, Magdalena Streijffert och Olle Thorell (alla
            s) samt Hans Linde och Lars Ohly (båda v).
          </note>
          <note type="speaker">
            Anf. 5 KERSTIN LUNDGREN (c):
          </note>
          <note>
            Herr talman! Anne Frank jag läste om henne i går, minnesdagen
            av Förintelsen. Hon var en ung flicka som drömde, hoppades, fick
            uppleva fruktan, rädsla, hur hoppet och modet att leva förtärdes,
            för att sedan på nytt se en glimt av hopp.
          </note>
          <note>
            Vi känner alla till hennes öde, har besökt platser för Förintelsens
            offer, och känt klumpen i magen. Hur kunde det få hända? Låt oss
            lära av det. Låt oss berätta om det. Låt oss ta vara på de erfarenheter
            och det internationella regelverk som har byggts upp för att förhindra
            att dessa ohyggligheter drabbar människor i dag. Låt oss stå upp
            för de reglerna. Det handlar om alla människors lika rätt och
            värde, om frihet, om att få drömma om ett gott liv oavsett var
            man bor.
          </note>
          <note>
            Utifrån andra världskrigets ohyggligheter kom besluten om en
            tvåstatslösning Israel och Palestina. Men alltsedan 1948 har det
            aldrig förverkligats. Under de drygt 60 år som har förflutit har
            vi alla misslyckats. Israel har bildats men inte uppnått säkra
            och av alla erkända gränser. Palestinierna har aldrig fått se
            sin stat bildas eller fått några gränser som har erkänts. Vi övriga
            i världssamfundet har inte kunnat eller velat göra vad som krävs
            för att uppnå hållbar fred.
          </note>
          <note>
            Herr talman! Det som har hänt och händer än i dag i Gaza är en
            oerhörd tragedi för alla. Självklart har Israel rätt att försvara
            sig, men inte med vilka medel och inte hur som helst.
          </note>
          <note>
            Ännu en gång har de små glimtar av hopp som funnits släckts.
            Ännu en gång har vapnen talat. Än en gång har humanitär rätt trampats
            på. När man hör berättas att barn leker hjältelekar, att de dör,
            kan man inte låta bli att få en klump i magen. Barnen i Gaza måste
            också ha rätt att få växa upp med drömmar om vad de vill göra
            i livet och möjligheter till utbildning och ett gott liv, i stället
            för att drömma om martyrdöd som vägen till framgång.
          </note>
          <note>
            När vi i dag hör och ser berättelser från de vanliga människor
            som drabbas, från barn som växer upp med rädslan som huvudkudde,
            måste vi bryta tystnaden. Också om det här måste vi våga tala.
            Det måste gå att bryta det mönster som alltför länge fått råda
            i regionen. Vi, deras medmänniskor, måste våga ställa krav, våga
            ha förväntningar på någonting annat. Det gäller visavi israelerna,
            och det gäller visavi palestinierna. Vi måste visa att vi håller
            på humanitär rätt. Vi måste visa att vi menar allvar när det gäller
            alla människors lika rätt och värde. Övergrepp ska utredas, inte
            försvaras, och ansvar tas, oavsett vem det handlar om.
          </note>
          <note>
            Herr talman! Det är nu viktigt att Sverige och EU tar ansvar,
            men inte genom att sätta sig på läktaren, inte genom bu- eller
            hejarop, utan faktiskt genom att på allvar ge sig i kast med det
            politiska uppdraget att uppnå två stater som kan leva i fred med
            varandra och andra inom säkra och erkända gränser.
          </note>
          <note>
            Det är hoppingivande att den nya amerikanska administrationen
            så snabbt signalerat vilja till handling. Här gäller det verkligen
            att våga och vilja söka möjligheterna, att bryta de gamla mönster
            som uppenbart inte burit frukt men väl odlat hat. Låt en ny era
            få börja! Visa att det faktiskt, trots det som händer än i dag,
            finns skäl att hoppas!
          </note>
          <note>
            Självklart, herr talman, krävs det en hållbar vapenvila, med
            öppnandet av gränsövergångar till Gaza i stället för öppnandet
            av smuggeltunnlar, en återuppbyggnad humanitärt och fysiskt, samtidigt
            som raketbeskjutningen av södra Israel upphör.
          </note>
          <note>
            Men, herr talman, det räcker inte med detta. Det krävs också
            att den blivande administrationen i Israel visar att man inte
            säger ett och gör något annat på Västbanken. De olagliga utposterna
            måste bort och bosättningarna upphöra. När nu vapnen talat, med
            förskräckande effekter för vanliga människor, måste också vanliga
            strävsamma människor få höra andra budskap som förändrar deras
            vardag till det bättre, som inger hopp om att fred är möjlig.
            Fruktan har alltför länge fått härska, fått terrorisera människor
            i regionen. Förvisso, herr talman, finns det åtskilliga krafter
            som utifrån sina olika utgångspunkter vill se fruktan växa, som
            på känt manér med rädsla söker behålla eller erhålla makt.
          </note>
          <note>
            EU:s länder har visat mod, vågat bryta gamla mönster på vår kontinent.
            Låt oss också vara modiga i det humanitära och politiska arbetet
            för fred för både israeler och palestinier, i både Gaza och den
            övriga regionen. Låt mig, herr talman, uttrycka stöd för Carl
            Bildts tydliga vilja och arbete just för fred och försoning. Historien
            har visat oss att det till synes omöjliga faktiskt är möjligt.
          </note>
          <note type="speaker">
            Anf. 6 BIRGITTA OHLSSON (fp):
          </note>
          <note>
            Herr talman! Tv-bilderna från kriget i Gaza har drabbat oss alla.
            Varje civilt offer i ett krig är en tragedi för mänskligheten.
            Varje barn som aldrig får chansen att växa upp är en outsläcklig
            sorg. Varje förlorad, skadad eller utsatt individ göder våldet,
            hämnden och hatet.
          </note>
          <note>
            Jag tänker på de palestinska skolungdomarna i Gaza som tragiskt
            dött under det senaste kriget. Jag tänker på dagisbarnen i södra
            Israel, i Sderot, som levt med rädslan för Hamas kassamraketer
            under åtta år. Jag tänker på alla spruckna förhoppningar om en
            bättre och mer fredlig tillvaro för Mellanösterns folk.
          </note>
          <note>
            De senaste veckornas våldseskalering i Mellanöstern är djupt
            oroväckande. Världssamfundet måste göra allt för att se till att
            den bräckliga vapenvilan blir ömsesidig. Redan nu på morgonen
            kom det dock rapporter om att våldet har blossat upp igen. Vi
            måste ställa konkreta krav i detta läge.
          </note>
          <note>
            Såväl Israel som Egypten måste genast öppna sina gränsövergångar
            mot Gaza för att släppa in humanitär hjälp. Den humanitära nöden
            är oerhörd för Gazas folk.
          </note>
          <note>
            Jag önskar också en internationell observatörsstyrka för att
            verifiera att vapenvilan respekteras och för att fungera som en
            förbindelselänk mellan Hamas och Israel i syfte att avstyra nya
            kriser.
          </note>
          <note>
            För att stoppa all vapensmuggling till Gaza ett samarbete som
            måste ske mellan Egypten och utomstående parter måste vi få fler
            EU-poliser som kommer tillbaka till Rafahgränsen i mycket större
            styrka än tidigare.
          </note>
          <note>
            Vi kanske också måste börja diskutera det gamla klassiska kravet
            om en internationell fredsstyrka vid gränsen mellan Gaza och södra
            Israel.
          </note>
          <note>
            Vi måste lyfta fram hur vi kan få öronmärkt bistånd till kvinnogrupper,
            människorättsorganisationer, oberoende journalister, politiska
            partier och sekulära grupper utan koppling till Hamas för att
            stärka ett civilsamhälle.
          </note>
          <note>
            Vi måste också uppmuntra Israel att ge stöd till Västbanken genom
            att lyfta upp vägspärrar i lugnare områden, lämna fler bosättningar
            och underlätta för palestinsk arbetskraft. Signalen ska vara tydlig:
            Fredligt beteende lönar sig.
          </note>
          <note>
            Gazakonflikten de senaste veckorna har även skapat oförlåtliga
            konsekvenser på hemmaplan. Vi ser i dag en våg av antisemitism
            som sköljer över Europa. I går tvekade en del svenska kyrkor att
            uppmärksamma Förintelsens minnesdag, årsdagen 64 år sedan Auschwitz
            gaskammare öppnades, med hänvisning till dagens Gaza detta trots
            att de sex miljoner judar som mördades under Förintelsen föddes
            innan staten Israel utropades. Bara för att Israel är en judisk
            stat betyder inte det att judar i allmänhet levande, döda, förintade
            eller ofödda skulle ha del i det som händer i Israel i dag.
          </note>
          <note>
            I Storbritannien har islamister börjat upprätta dödslistor över
            kända judar i landet. Synagogor och fredliga judiska manifestationer
            har attackerats också i vårt eget land, där det i demonstrationstågen
            vajar flaggor med terroristorganisationer och mördarorganisationer
            som Hizbollah och Hamas och där även Adolf Hitlers ansikte syns.
          </note>
          <note>
            Utifrån den senaste tidens våldsanvändning måste vi slå fast
            följande.
          </note>
          <note>
            Israel har enligt folkrätten rätten att försvara sig och skyldigheten
            att skydda sina egna medborgare. Under de senaste åren har det
            från Gaza skjutits tiotusentals raketer in i södra Israel. Men
            enligt samma folkrätt ska nationer använda en proportionerlig
            nivå av våld samt fokusera på militära mål.
          </note>
          <note>
            Den senare aspekten är mycket svår i fallet Gaza det vet vi alla
            i och med att Hamas använder civila som mänskliga sköldar genom
            att förvara vapengömmor och raketramper bland bostadsområden,
            i skolor och sjukhus. Att använda civila som mänskliga sköldar
            utmanar också själva kärnan i folkrätten.
          </note>
          <note>
            Hamas tände konflikten genom att vägra att fortsätta den relativa
            vapenvilan som gick ut den 17 december, genom att börja beskjuta
            Israel med raketer med en aldrig tidigare skådad räckvidd. Dessa
            raketer, troligen sponsrade av diktaturregimer som Iran och Syrien,
            kunde inte längre bara nå de närmast liggande israeliska städerna
            utan skulle kunna nå områden med uppemot 250 000 invånare.
          </note>
          <note>
            Lägg därtill Israels oerhört utsatta position bland grannländerna,
            där Irans president öppet hyllar antisemitism och vill se Israel
            utraderat från kartan, där Hamas terrorstämplat av Förenta nationerna,
            Europeiska unionen och USA på sikt önskar skapa ett islamistiskt
            välde i hela regionen inklusive Israel. Det sistnämnda är Hamas
            mål enligt 11 § i dess program.
          </note>
          <note>
            Glöm aldrig att Hamas har givits åtskilliga chanser att komma
            in i den politiska värmen genom att uppfylla tre enkla krav: att
            acceptera staten Israels rätt att existera, att avstå från terror
            och våld och att respektera ingångna fredsavtal. Dessa krav bör
            inte omvärlden rucka på en endaste tum.
          </note>
          <note>
            Glöm heller aldrig att Hamas minsann kunde köra ut sin rival
            Fatah från Gaza! De skulle lätt kunna stoppa sina egna raketbeskjutningar
            om bara viljan fanns.
          </note>
          <note>
            Glöm aldrig att Hamas alltid har valt bomber framför fred!
          </note>
          <note>
            Från den dag då staten Israel utropades som självständig nation,
            den 14 maj 1948, har landet varit attackerat, trots att Israel
            tillkom med stöd av FN. Jag skulle vilja avsluta detta mitt första
            inlägg med att citera Israels fjärde premiärminister, Golda Meir.
            Hon uttryckte detta mycket klart. Hon sade: Man kan kompromissa
            om territorier, men man kan inte kompromissa om att vara eller
            inte vara.
          </note>
          <note type="speaker">
            Anf. 7 ALF SVENSSON (kd):
          </note>
          <note>
            Herr talman! Det är odiskutabelt en sorgens dag när vi 2009 ska
            behöva samlas till en debatt som handlar om våld, död och ofattbar
            smärta. Vår hållning här i parlamentet är den självklara att respekten
            för mänskliga fri- och rättigheter och respekten för den enskildes
            liv ska vara prioriterade och ställas framför precis allt annat.
          </note>
          <note>
            Det är en absolut självklarhet att ett palestinskt liv är lika
            mycket värt som ett israeliskt liv, som ett svenskt eller som
            ett människoliv i Afghanistan, i Kongo, i Darfur eller på Sri
            Lanka. Det kan vara klokt att göra den reflexionen dagar som dessa,
            även om den här debatten handlar om Gaza. I Afghanistan möts en
            terrorgrupp, talibanerna, av ett gigantiskt krigsmaskineri i vilket
            också vårt land är involverat, låt vara inte i den regelrätta
            frontlinjen. Man kanske skulle kunna se det som att därför friställs
            krafter på annat håll i Afghanistan för våld och dödande.
          </note>
          <note>
            Jag tror att vi alla far lika illa när vi ser bilder av drabbade
            barn och vuxna och läser om vad som har hänt i Gaza. Jag kan inte
            tänka mig något annat än att vi alla lika hett åstundar fred i
            Gaza och på alla andra krigs- och våldsskådeplatser världen över.
            Skillnaden är att i Afghanistan finns inte journalisterna. Därifrån
            får vi inte så många bilder, för att nu bara ta det som exempel.
          </note>
          <note>
            Herr talman! Det finns vissa ofrånkomliga fakta som kanske riskerar
            att försvinna bort nu när krigets offer och förödelse dominerar
            rapporteringen. Hamas är en terrororganisation. Det är USA, EU
            och Sverige överens om. Israel har rätt att försvara sitt folk
            och sina medborgare. Detta får det inte råda någon delad mening
            om.
          </note>
          <note>
            Vi vet att raketer och kulor ständigt, under tiotals år, sköts
            in över Israel. Det har varit känt på varenda utrikesförvaltning
            i hela Sverige. Ingen har väl inbillat sig, föreställer jag mig,
            att Hamas skulle ha sina vapen för självförsvar eller att Iran
            har försett Hamas med vapen av någon annan anledning än att de
            skulle användas för att attackera Israel. Det är som alla vet
            Hamas och Irans målsättning att utplåna Israel.
          </note>
          <note>
            Terrororganisationer söker inte fred. Man hänger sig åt terror.
            Det är därför man existerar. Ingen kan heller ha inbillat sig
            att Israels regering år efter år skulle uthärda raketanfall riktade
            mot civila i Israel. Vilket land skulle göra det? Det finns anledning
            att känna ett mått av tillfredsställelse över att premiärministrar,
            utrikesministrar etcetera snabbt satte i gång försök att få till
            stånd eldupphör.
          </note>
          <note>
            Så länge jag har funnits med i politiken har jag hört talas om
            early warning -system. Man ska reagera när brandvarnaren ger ljud
            ifrån sig och inte vänta tills elden är lös. Jag tycker att man
            har rätt att uttrycka förvåning, för att inte säga besvikelse,
            över att Hamas raketer över södra Israel av världssamfundet inte
            kunde uppfattas som brandvarnare.
          </note>
          <note>
            Det sägs ofta att utan USA blir det ingen fred i Mellanöstern.
            Under alla omständigheter känns det som en strimma av hopp en
            dag som denna att den nytillträdde presidenten Barack Obama ger
            sig i kast med Mellanösternproblematiken helt i början av sin
            ämbetsperiod. Måtte han och alla andra lyckas i det absolut nödvändiga
            fredsarbetet.
          </note>
          <note>
            Självklart är det så att människor, civila, som inte har fastnat
            i en vanvettig fundamentalism åstundar fred. Det måste man tilltro
            både de civila palestinierna i Gaza och israelerna. Jag önskar
            utrikesminister Carl Bildt all framgång i strävandena att från
            svenskt håll bidra till fred i Mellanöstern.
          </note>
          <note>
            I detta anförande instämde Yvonne Andersson, Kjell Eldensjö,
            Annelie Enochson, Eva Johnsson, Mikael Oscarsson och Ingemar Vänerlöv
            (alla kd).
          </note>
          <note type="speaker">
            Anf. 8 MAX ANDERSSON (mp):
          </note>
          <note>
            Herr talman! Alla folk har rätt till fred, trygghet och säkra
            och erkända gränser. Det gäller både israeler och palestinier.
          </note>
          <note>
            Låt oss konstatera att folkrätten inte är en partipolitisk fråga.
            Det borde inte vara en partipolitisk fråga.
          </note>
          <note>
            Vad säger då folkrätten och krigets lagar om hur man får bete
            sig i en militär konflikt? Den säger att krigshandlingar måste
            vara proportionerliga. Den säger att det inte ska finnas något
            annat sätt. Den säger att syftet ska kunna nås. Har så varit fallet
            med staten Israels ageranden i den här konflikten? Svaret på den
            frågan är tyvärr nej.
          </note>
          <note>
            Vad är det som har uppnåtts under konflikten? Mer än 1 400 palestinier
            har dött. 13 israeler har dött. Tusentals palestinier har blivit
            skadade. Detta har inte varit ett proportionerligt resultat.
          </note>
          <note>
            När man bombar parlament, sjukhus, utbildningsdepartement, skolor
            och moskéer är det ett brott mot folkrätten. Hans Corell, FN:s
            tidigare rättschef, har varit väldigt tydlig med att detta inte
            är okej. Han har sagt att det måste bli ett slut på straffriheten
            och att det enda sättet att få ett stopp på den globala straffriheten
            är att låta åklagare granska detta och få i gång en rättsprocess.
            Det är klokt sagt.
          </note>
          <note>
            Vi måste också fråga oss om Sverige har gjort tillräckligt i
            den här konflikten. Har Sverige använt ordet fördömande tillräckligt
            ofta? Eller har Sverige inte använt ordet fördömande alls? Regeringen
            har tyvärr haft lättare att använda ordet felsteg om staten Israels
            handlingar, och det är något som jag beklagar.
          </note>
          <note>
            Det är väldigt viktigt att vi kritiserar båda parter i den här
            konflikten. Hamas är på intet sätt oskyldigt. Hamas handlingar,
            de raketer som man har avfyrat mot civilbefolkning utan att ens
            rikta dem ordentligt, är också ett brott mot folkrätten. Att använda
            mänskliga sköldar är också ett brott. Båda sidor måste kritiseras
            och kritiseras hårt.
          </note>
          <note>
            Men man ska inte låtsas som om det finns någon moralisk ekvivalens
            mellan två jämbördiga parter i den här konflikten. Jag beklagar
            att vissa företrädare för regeringssidan lutar åt det hållet.
          </note>
          <note>
            Om man jämför det Sveriges regering har gjort med exempelvis
            de uttalanden som har gjorts från Frankrikes regering de har fördömt
            i starkast tänkbara ordalag, som det heter kunde Sveriges regering
            ha varit tuffare i sin kritik.
          </note>
          <note>
            Man kan jämföra med Finland, som kanske är mer jämförbart med
            Sverige i de här sammanhangen. I Finland har man varit hård i
            sin kritik mot att Israel bombar och förstör de finländska biståndsprojekten.
            Man har kallat in ambassadören för staten Israel och låtit honom
            förklara sig.
          </note>
          <note>
            Är Sverige berett att gå fram lika hårt som Finland i de här
            frågorna?
          </note>
          <note>
            Det finns mycket som behöver göras. Vi borde suspendera det fördjupade
            handelsavtalet, som EU har ingått med Israel. Vi borde avbryta
            vapenimporten från Israel. Vi borde avbryta det militära samarbete
            med Israel som vi har. Det är inte acceptabelt att det här får
            fortgå utan konsekvenser.
          </note>
          <note>
            Jag undrar: Vad är regeringen beredd att göra mer?
          </note>
          <note type="speaker">
            Anf. 9 Utrikesminister CARL BILDT (m):
          </note>
          <note>
            Herr talman! Max Andersson anser att det huvudsakliga felet med
            regeringens utrikespolitik och med mig som utrikesminister är
            att jag använder ordet fördömande för sällan.
          </note>
          <note>
            Det är möjligt. Jag talar nog mer om fred och försoning, till
            och med om frihet, än vad jag brukar höra Max Andersson göra.
            Fördömanden har sin plats. Jag medger detta. Folkrätten är fundamental;
            den ska vi inte avvika från. Men det är freden och försoningen
            som är framtiden, och i detta ligger kanske lite av en attitydskillnad
            mellan oss.
          </note>
          <note>
            Jag vill inte ha ett Sverige som är den avlägsna kommentatorn
            eller den distanserade domaren. Jag vill att vi ska ha ett Sverige
            som är aktivt i det Europa som faktiskt agerar.
          </note>
          <note>
            Europa kan inte diktera freden i Mellanöstern. Då hade vi haft
            den sedan lång tid tillbaka. Men jag tror att Europa har bättre
            möjligheter i dag i samverkan med en ny amerikansk administration
            att bidra till det som vi alla faktiskt vill bidra till, det vill
            säga freden och försoningen. Då kan fördömandet ha sin plats,
            men vi kan inte bara vara de distanserade kommentatorerna och
            domarna. Vi måste vara de aktiva freds- och försoningsarbetarna,
            och det kräver lite mer av aktiva insatser.
          </note>
          <note>
            Det finns vissa andra dissonanser i debatten jag ska bara ge
            några korta kommentarer. Hans Linde säger att vi har ett djupt
            och omfattande militärt samarbete med Israel. Det är jag inte
            medveten om. Jag vet inte vilket land han talar om, för det har
            vi inte. Även Urban Ahlin hade någon antydan om detta.
          </note>
          <note>
            Allt som finns i denna del har sina rötter i en regering som
            Urban Ahlin vet mer om än vad jag gör. Det var nämligen hans egen.
          </note>
          <note>
            Sedan finns det de som vill riva upp handelsförbindelserna med
            Israel, 1995 års associeringsavtal. Låt mig säga att jag inte
            tror på den typen av isoleringspolitik när det gäller något land
            över huvud taget. Jag tror snarare på att vi ska ha öppnare kanaler
            med alla.
          </note>
          <note>
            Jag har träffat den israeliska utrikesministern två eller tre
            gånger under de senaste veckorna. Jag kommer att träffa henne
            igen. Jag har träffat den egyptiske utrikesministern minst lika
            många gånger och den turkiske, den jordanske och den palestinske.
            Det är intensiteten i kontakterna och självfallet styrkan i budskapet
            i de kontakterna som har betydelse. Och då är det bra om man har
            kontakterna.
          </note>
          <note>
            Sveriges riksdags talarstol ska inte underskattas, men det är
            den direkta kontakten och dialogen som möjligtvis har något större
            betydelse.
          </note>
          <note>
            Så till vad vi konkret kan göra. Det är väldigt viktigt och det
            är vi alla eniga om att sätta kraft bakom kravet på att öppna
            Gaza. Det krävs mellan 600 och 800 lastbilstransporter om dagen
            för att hålla standarden i Gaza. I dag släpps som mest in ca 140,
            och då finns det ett ackumulerat underskott. Dag för dag blir
            den humanitära situationen allt sämre. Det är en illusion att
            tro att man då kan bibehålla stabiliteten och vapenvilan. Det
            kommer inte att gå.
          </note>
          <note>
            Vi måste ge invånarna i Gaza ett människovärdigt liv, en framtid.
            Det är först då som freden får en möjlighet. Det är vi alldeles
            eniga om. Vi måste också ha en palestinsk försoningsprocess.
          </note>
          <note>
            Urban Ahlin ställde en fråga till mig i det avseendet som jag
            faktiskt svarade på innan han hade ställt den. Det är klart att
            vi är beredda att samverka med en sådan regering. Det var vi förra
            gången också. Sedan tar vi inte hänsyn till vad folk har för partitillhörighet.
            Vilket parti jag representerar i den regering som vi har i Sverige
            är faktiskt inte relevant. Jag representerar regeringen. Det är
            också så vi ska behandla en kommande palestinsk försoningsregering,
            om den kommer till. Sedan för vi samtalen om fred med den palestinske
            presidenten. Det är så ordningen är.
          </note>
          <note>
            Det är så här jag tror att vi måste försöka att gå vidare. Det
            handlar om ett Sverige aktivt inom Europeiska unionen, en europeisk
            union som är aktiv för fred och försoning. Sedan stöder vi inte
            minst FN och folkrätten. Resolutionen av säkerhetsrådet, 1860,
            är grundläggande också för Europeiska unionens arbete.
          </note>
          <note type="speaker">
            Anf. 10 HANS LINDE (v):
          </note>
          <note>
            Herr talman! Jag ställde frågan i min inledning, hur Sverige
            och EU ska agera för att inte Israels grova och omfattande brott
            mot folkrätten och krigiska lagar ska få passera utan konsekvenser.
          </note>
          <note>
            Nu har Carl Bildt, Sveriges utrikesminister, talat i 14 minuter,
            och svaret måste väl bli att vi inte ska agera på något område
            alls.
          </note>
          <note>
            Den Mellanösternpolitik som Carl Bildt företräder har kommit
            till vägs ände. Det är inte hållbart att med ena handen överlämna
            resolutioner med krav på att gränserna till Gaza ska öppnas, med
            krav på att muren inte ska fortsätta att byggas ut och med krav
            på att bosättningspolitiken ska upphöra när man samtidigt med
            andra handen på område efter område ger Israel förmån på förmån,
            inom handelsområdet, inom säkerhetsområdet och till och med inom
            försvarspolitiken.
          </note>
          <note>
            Carl Bildt frågade här: Vad är det för försvarssamarbete, militärt
            samarbete, Sverige har med Israel? Ja, jag uppmanar Carl Bildt
            att i så fall läsa de rådsslutsatser som han själv var med och
            godkände den 8 och 9 december tillsammans med EU:s övriga utrikesministrar.
            Där står det svart på vitt att vi ska ha ett fördjupat samarbete
            inom säkerhets- och försvarspolitiken. Man ska ha fler högnivåmöten,
            bland annat med Israels försvarsminister, och man ska öppna EU:s
            internationella insatser för israeliskt deltagande. Det är väl
            ett glasklart exempel på militärt samarbete mellan Sverige och
            Israel som borde upphävas?
          </note>
          <note>
            Frågan som man egentligen måste ställa sig här är: Vad krävs
            för att EU ska agera? Hur grova måste Israels brott bli innan
            de får konsekvenser för Sveriges och EU:s relation till staten
            Israel? Vad krävs egentligen för att Carl Bildt ska ta ordet fördöma
            i sin mun?
          </note>
          <note>
            Uppenbarligen räcker det inte med 410 dödade palestinska barn.
            Uppenbarligen räcker det inte med att Israel urskillningslöst
            har bombat Gazaremsan med vit fosfor. Uppenbarligen räcker det
            inte att Israel i över ett år har isolerat och blockerat Gazaremsan
            och därmed gjort Gazaremsan till kanske världens största fångläger.
          </note>
          <note>
            Carl Bildt säger vidare: Nu ska vi återgå till Annapolisprocessen.
            Låt oss då påminna om vad Annapolisprocessen resulterade i. Under
            det dryga år som Annapolisprocessen pågick ökade de israeliska
            attackerna mot palestinier. Fler palestinier dödades. Antalet
            palestinier i israeliska fängelser fördubblades. Antalet checkpoints
            utökades och så vidare.
          </note>
          <note>
            Det är denna storskaliga fördrivning av Västbankens befolkning
            som oavbrutet fortsätter även när de israeliska bombflygplanen
            har landat. Det är denna humanitära katastrof som fortsätter på
            Gazaremsan även när de israeliska soldaterna drar hem.
          </note>
          <note>
            Herr talman! Det måste också sägas någonting om behovet av bistånd
            och humanitär hjälp i den här debatten, för behovet av återuppbyggnad
            är enormt. Men tyvärr ser vi att Israel även på det här området
            förhindrar och försvårar humanitär hjälp till Gazaremsan.
          </note>
          <note>
            Redan nu har staten Israel sagt att man inte kommer att släppa
            in byggmaterial till Gazaremsan för att återuppbygga de hus som
            Israel redan har bombat sönder till grus. Hur ska vi kunna återuppbygga
            Gazaremsan om Israel inte tillåter att byggnadsmaterial släpps
            in?
          </note>
          <note>
            Gazas luftvägar, Gazas landvägar och hamnar måste öppnas. Flera
            röster höjs nu för att EU ska eskortera in hjälptransporter via
            Medelhavet. Det skulle vara ett konkret sätt för Sverige och EU
            att bidra till att humanitär hjälp kommer in på Gazaremsan och
            också ett konkret sätt för oss att undergräva den israeliska blockaden
            av Gaza, en blockad som är ett folkrättsbrott i sig.
          </note>
          <note>
            Självklart kan vi göra mycket för att lindra Gazas nöd. Jag tycker
            att vi i Sverige på alla nivåer, även ute i kommuner och landsting,
            ska titta på alla de möjligheter vi har att bistå Gazas befolkning.
          </note>
          <note>
            Men vi måste också i sammanhanget fråga oss om det är rimligt
            att Sverige gång på gång betalar och bygger upp det som Israel
            river ned. Är det inte rimligt att Israel nu tar ansvar för sina
            bombmattor över Gaza? Är det inte rimligt att vi nu avkräver Israel
            skadestånd för alla de svenska biståndsprojekt som man har bombat
            till grus och aska?
          </note>
          <note type="speaker">
            Anf. 11 URBAN AHLIN (s):
          </note>
          <note>
            Herr talman! Låt mig de sista två minuterna av min talartid ge
            några få kommentarer. Carl Bildt säger att han inte vill vara
            en distanserad kommentator, och så gör han sig lite lustig över
            att det är lätt att stå här i riksdagens talarstol och säga en
            massa saker. Han vill hellre vara en freds- och försoningsarbetare.
            Kan vi då åtminstone medge att så här långt har du varit en bättre
            distanserad kommentator än freds- och försoningsarbetare.
          </note>
          <note>
            När det gäller handelsavtalet har vi socialdemokrater sagt att
            vi vill att det förstärkta samarbetsavtalet med Israel ska suspenderas.
            Då säger Carl Bildt att det är något som vi naturligtvis ska utveckla
            precis som vi gör med alla andra grannländer.
          </note>
          <note>
            Men det är precis så EU gör. Vi ställer krav på våra grannländer
            att de ska göra förändringar. Ju bättre förändringar de gör desto
            djupare kan samarbetet med Europeiska unionen vara.
          </note>
          <note>
            Detta var Sveriges regerings hållning när ni redovisade det förstärkta
            handelsavtalet i utrikesutskottet. Då handlade det om att försöka
            villkora detta till förändringar på marken. Du kan skaka på huvudet,
            men det var vad Frank Belfrage berättade för utrikesutskottet
            när han gjorde den redovisningen. Det är ganska naturligt att
            det är så. Vi använder nämligen alla samarbetsavtal med våra grannländer
            till att stärka och ställa krav.
          </note>
          <note>
            Det som egentligen är den unika nyheten är att Carl Bildt säger
            att om det nu blir en samlingsregering i Palestina med alla representanter
            ska han fullt ut samarbeta med alla dessa beståndsdelar som vi
            gjorde förra gången, lägger han till. Det är ju inte sant. Den
            borgerliga regeringen bestämde sig för att enbart ha kontakter
            med de representanter i samlingsregeringen som kom från Fatah,
            till skillnad från Norges socialdemokratiska regering som bestämde
            sig för att samarbeta med alla ingående parter i den regeringen:
            teknokrater, Hamasföreträdare och representanter för Fatah.
          </note>
          <note>
            Ska jag nu tolka vad Carl Bildt säger som att om det blir en
            samlingsregering i Palestina lovar Carl Bildt att den svenska
            regeringen ska samarbeta med alla ingående delar?
          </note>
          <note type="speaker">
            Anf. 12 KERSTIN LUNDGREN (c):
          </note>
          <note>
            Herr talman! Frågan för dagen är hur israelerna når fred och
            säkerhet inom erkända gränser. Och hur når palestinierna fred
            och säkerhet och en egen stat med erkända gränser?
          </note>
          <note>
            Det handlar om respekt, tolerans och försoning. Vi måste våga
            bryta mönster, lära av historiens ständiga förluster och inte
            göra om dem igen och igen, vilket vi sett alltför mycket av, också
            i den region vi nu talar om.
          </note>
          <note>
            Folkrätten är grundläggande. Anklagelser om brott mot folkrätten
            måste naturligtvis utredas och om det visar sig att sådana begåtts
            ansvar utkrävas.
          </note>
          <note>
            Jag delar bedömningen att läktarpolitiken ska brytas. Det tillhör
            också att bryta mönster. Recensionspolitiken ska bytas ut mot
            faktiskt klarspråk i direkta samtal som måste bäras upp av kreativitet
            och mod att söka lösningar på gamla problem, inte nya låsningar.
          </note>
          <note>
            Herr talman! Sverige har genom historien haft en aktiv roll utrikespolitiskt.
            Vi har sett att det inte lett till fred i Mellanöstern. Det var
            en ensidighet som präglade mycket av den aktiviteten. Efter det
            har följt en lång period av passivitet. Jag är glad, herr talman,
            att den nu har brutits och förbytts i ny aktivitet och faktiskt
            en vilja att vara närvarande, att tala och handla, inte bara här
            i Sverige.
          </note>
          <note>
            Isoleringspolitiken från Israel gentemot Gaza har varit kontraproduktiv,
            Hans Linde. Låt oss inte göra om isoleringspolitik i andra sammanhang
            utan i stället verka för att öppna gränser. Självklart handlar
            det också om att upphöra med utposter, bosättningar, raketbeskjutning
            och att verkligen våga söka fred och försoning på denna 60 år
            gamla träta.
          </note>
          <note>
            (Applåder)
          </note>
          <note type="speaker">
            Anf. 13 BIRGITTA OHLSSON (fp):
          </note>
          <note>
            Herr talman! Problemet i Mellanöstern stavas varken israeler
            eller palestinier. Det stavas Hamas, Hizbullah och diktaturregimer
            som Syrien och Iran. Det stavas organisationer eller länder som
            alltid har valt religiös fundamentalism, terror och bomber framför
            fred, frihet och demokrati.
          </note>
          <note>
            Men kanske finns det mitt i denna tid av misstro paradoxalt nog
            nya chanser till förändring för fred. Trots att mycket av den
            forna Annapolisprocessen har gått i stå kan möjligen en ny amerikansk
            administration bringa energi till fredsprocessen. Vi ser att moderata
            arabländer som Egypten och Jordanien har en mycket viktig roll
            att spela, även Europeiska unionen, där stora biståndsnationer
            som Sverige kan bidra till en stegvis strategi där målet om en
            palestinsk stat måste bli verklighet enligt tidtabell.
          </note>
          <note>
            Nyckeln är att moderata parter på bägge sidor måste kunna känna
            sig som vinnare. Vi måste ha en konkret tidtabell för en tvåstatslösning.
          </note>
          <note>
            Religiösa fundamentalister på bägge sidor som vägrar att acceptera
            varandras existens kommer garanterat att bli missnöjda. Terroristgrupper
            kommer att ta avstånd från projektet, och diktaturländer i regionen
            kommer bittert att få se sig bortmanövrerade. Segrarna kommer
            att bli vanliga israeler, palestinier, araber, judar och muslimer
            som längtat efter frihet och fred så länge och en framtid att
            tro på.
          </note>
          <note>
            Jag tänkte avsluta med några ord från den insiktsfulle israeliske
            författaren Amos Oz som många av er i denna kammare har läst.
            Han har sagt: Det vi behöver är en plågsam kompromiss, en kompromiss
            men inte en kapitulation. En kompromiss innebär att det palestinska
            folket aldrig ska gå ned på knä. Det ska inte heller det israelisk-judiska
            folket göra.
          </note>
          <note>
            Jag tror personligen jag är måhända naiv eller idealist att den
            senaste våldseskaleringen och utvecklingen ändå kan bli ett avstamp
            till något bättre, där vi faktiskt får uppleva en tvåstatslösning
            inom ett par år.
          </note>
          <note>
            (Applåder)
          </note>
          <note type="speaker">
            Anf. 14 ALF SVENSSON (kd):
          </note>
          <note>
            Herr talman! Låt mig få nämna avslutningsvis att historiens värsta
            rasism heter antisemitism. Låt oss enas om att kriget i Gaza inte
            får bli en förevändning för att låta antisemitismen skjuta fart
            igen. Det finns stor risk för det. Birgitta Ohlsson tog upp det
            tidigare, och jag menar att det måste understrykas.
          </note>
          <note>
            I dag finns det många judiska ungdomar i vårt land som inte vågar
            visa att de är judar, som måste dölja sin davidsstjärna i halsbandet.
            Detta är inte acceptabelt. På den punkten måste vi vara rasande
            överens alla. I en demokrati är det icke acceptabelt att rasismen
            får blomma ut. Gazakriget om vi ska uttrycka det så och antisemitism
            får inte blandas samman.
          </note>
          <note>
            (Applåder)
          </note>
          <note type="speaker">
            Anf. 15 MAX ANDERSSON (mp):
          </note>
          <note>
            Herr talman! Det är inte utrikesministerns okarakteristiskt nedtonade
            språk som är problemet med regeringens politik i IsraelPalestina-konflikten,
            utan det är regeringens oförmåga att handla. Det är inte heller
            så att utrikesministern är den som har de sämsta åsikterna i dessa
            frågor, inte på långt när. Han har många kloka synpunkter och
            driver en något avmätt men ändå positiv politik på EU-nivå. Jag
            skulle nog säga att han är en av de bästa utrikesministrar som
            vi skulle kunna få med den nuvarande regeringskonstellationen.
            Men man borde ändå kunna vara tydlig i sitt ställningstagande
            med att den sida som dödar hundra gånger fler är den sida som
            är den överlägsna och som har ett större ansvar för konflikten.
          </note>
          <note>
            Jag hoppas att regeringen är beredd att åtminstone avbryta det
            militära samarbetet med Israel när de agerar på det här viset.
            Hade vi haft ett militärt samarbete med Hamas skulle vi säkerligen
            ha avbrutit det för länge sedan. Man kan inte ha ett militärt
            samarbete med en regering som beter sig på det här viset.
          </note>
          <note type="speaker">
            Anf. 16 Utrikesminister CARL BILDT (m):
          </note>
          <note>
            Herr talman! Låt mig börja med att vara lite djärv och säga att
            jag tror att jag kanske representerar alla i denna debatt om jag
            säger att vi alla håller med om det som Alf Svensson sade. Det
            är nämligen en viktig utgångspunkt för oss alla, oavsett de meningsmotsättningar
            vi kan ha i övrigt, att vi inte får hemfalla åt antingen antisemitism
            eller andra typer av fördomar mot människor, folkgrupper eller
            religioner, för då äventyrar vi det långsiktiga försoningsarbetet
            både i vårt eget samhälle och i världen i övrigt.
          </note>
          <note>
            Jag ska ta upp några av de punkter som har diskuterats.
          </note>
          <note>
            När det gäller samarbetet med Israel, Urban Ahlin, noterar jag
            lite av en begreppsförvirring i de socialdemokratiska uttalandena.
            Man blandar ihop handelsavtalet i associeringsavtalet, som är
            från 1995, med det uppdaterade samarbetet som är mer politiskt,
            som beslutades förra året och som kommer att värderas igen i vår.
            Det är två olika saker som man har blandat ihop i de olika uttalandena.
            Sådant händer det är mycket papper att läsa. Och Mellanösternfrågan
            är komplicerad på många olika sätt.
          </note>
          <note>
            Jag hör inte till dem som anser att vi ska säga upp handelsavtalet.
            Jag tror inte att det är möjligt enligt WTO-reglerna över huvud
            taget.
          </note>
          <note>
            Låt mig sedan säga att jag tycker att det är viktigt att vi fördjupar
            samarbetet med alla länder i Medelhavsregionen, Israel absolut
            inte undantaget. Jag tycker att det skapar bättre förutsättningar
            för oss. Nu grundar det sig på en aktionsplan, som det så vackert
            heter i EU-sammanhang, grundat på associationsavtalet. En ny version
            ska utarbetas i aprilmaj. Det är klart att vi då återkommer till
            den typen av frågeställning. Vi ska också göra det mot bakgrund
            att vi då har att värdera programmet för en israelisk regering
            som ett resultat av valet den 10 februari. Jag säger med ett visst
            allvar att då ska vi göra det mot bakgrund av situationen då och
            mot bakgrund av programmet för den israeliska regering som är
            resultatet av valet.
          </note>
          <note>
            Jag ska också säga något kort angående inställningen till en
            försoningsregering. Det var en mycket viktig del i slutsatserna
            från Europeiska unionens ministerråd i måndags att vi stöder ansträngningarna
            att skapa en sådan. Det har vi inte gjort tidigare. Nu stöder
            vi uttryckligen arbetet för att skapa en sådan. Och vi har ingen
            anledning att göra något annat i det sammanhanget än att följa
            den politik som vi förde förra gången. Det finns ingen anledning
            att ändra en politik som vi tyckte var rätt då och som jag tycker
            är rätt fortfarande i dag.
          </note>
          <note>
            Vad gäller folkrätten finns det ett antal saker som jag inte
            har tagit upp, också av det som Hans Linde sade inledningsvis.
            Det är klart att det är viktigt att efter denna konflikt mer i
            detalj försöka klarlägga de brott mot den internationella humanitära
            rätten som har begåtts. Vi har uttalat oss så där i största allmänhet,
            jag tror alla, att det förefaller uppenbart att brott mot den
            internationella humanitära rätten har begåtts. Det gjorde vi under
            krigshandlingarna.
          </note>
          <note>
            Det som är viktigt nu är att gå från det allmänna till det specifika.
            Då handlar det om att mer konkret utreda detta. Och det bör företrädesvis
            ske, enligt min mening, inom FN-systemet. Både FN:s generalsekreterare
            och Karen AbuZayd, som är chef för UNRWA, uttalade sig mycket
            tydligt för det när de framträdde i säkerhetsrådet häromdagen.
            Och EU:s utrikesministrar sade i måndags att vi mycket noga kommer
            att följa det arbetet. Det innebär att vi stöder arbetet och att
            vi tycker att det är viktigt. Vilka slutsatser vi sedan drar av
            de konkreta åtgärder som det leder till får i någon utsträckning
            bli beroende av resultatet. Men att brott mot den internationella
            humanitära rätten har begåtts torde vara alldeles uppenbart.
          </note>
          <note>
            Med detta vill jag bara upprepa att jag tror att det finns en
            bred enighet i denna riksdag, samtidigt som det finns en spännvidd
            när det gäller att analysera det grundläggande händelseförloppet,
            om de krav vi bör ställa just nu och att vi bör basera dem på
            resolutionen från FN:s säkerhetsråd. Det finns en bred uppslutning
            bakom den politik som kom till uttryck i EU:s ministerråd i måndags
            och som vi förankrat i EU-nämnden. Där råder bred enighet, med
            undantag av handelsavtalet och det närmare samarbetet, om den
            faktiska politik som vi ska föra inom Europeiska unionen och förhoppningsvis
            med viss påverkan också i regionen.
          </note>
          <note type="speaker">
            Anf. 17 HANS LINDE (v):
          </note>
          <note>
            Herr talman! Vi i Vänsterpartiet begärde den aktuella debatten
            om situationen i Gaza för att vi ville veta hur den borgerliga
            regeringen skulle agera för att upprätthålla respekten för folkrätten
            och de mänskliga rättigheterna i Mellanöstern. Och visst har vi
            nu fått beskedet att den borgerliga regeringen ska agera. Man
            ska fortsätta med det förmånliga handelssamarbetet och eventuellt
            fördjupa det senare i vår. Det militära samarbetet kvarstår oförändrat,
            och eventuellt ska även detta fördjupas. Samtidigt har vi från
            Carl Bildt fått höra att de krav som i dag har rests från samtliga
            partier i oppositionen om att krigsförbrytare ska ställas inför
            rätta och att Sverige ska undersöka möjligheten till skadestånd
            för svenska biståndsprojekt som Israel har bombat sönder avfärdas
            som läktarpolitik. Man kan fråga sig, Carl Bildt, om det här är
            en ny generell svensk utrikespolitik som omfattar alla stater
            i världen eller om det är ytterligare en positiv särbehandling
            av staten Israel.
          </note>
          <note>
            Sverige har en historia av att spela en konstruktiv roll i Mellanöstern
            i egenskap av alliansfri stat och medlare. Vänsterpartiet vill
            att Sverige återigen ska spela en sådan roll. Men då krävs det
            att vi är beredda att fördöma varje brott mot folkrätten och varje
            brott mot de mänskliga rättigheterna, oavsett av vem, var och
            med vilka motiv de kränks eller inskränks. Då måste vi i Sverige
            vara beredda att i vårt försvar av folkrätten se till att det
            handlar om mer än vackra deklarationer, att vi också är beredda
            att agera. Men fram till den dagen vi får en svensk regering som
            på allvar i både ord och handling visar att folkrätten och FN:s
            deklaration om mänskliga rättigheter också omfattar det palestinska
            folket finns det ett alternativ för oss som är vänner av ett fritt
            Palestina och fred i Mellanöstern. Det är att fortsätta protestera
            mot Israels övergrepp.
          </note>
          <note>
            Jag vill de sista sekunderna ta tillfället i akt att uppmana
            alla vänner av folkrätt och av Palestina som lyssnar på den här
            debatten att bojkotta israeliska produkter, att uppmana era livsmedelshandlare
            att ta bort israeliska varor från hyllorna och att fortsätta den
            bojkotten fram till den dagen Israel har hävt sin ockupation av
            Palestina.
          </note>
          <note type="speaker">
            Anf. 18 Utrikesminister CARL BILDT (m):
          </note>
          <note>
            Herr talman! Jag vill inte säga att jag tror att Hans Linde inte
            lyssnade på vad jag sade. Jag tror säkert att han lyssnade på
            vad jag sade, men jag tror att han hade skrivit sitt inlägg i
            förväg, så då måste han läsa upp det i alla fall.
          </note>
          <note>
            Vad jag sade angående folkrätten var mycket tydligt. Jag tror
            att det ger större styrka om detta utreds och klarläggs inom FN-systemet.
            Det är ingen tvekan om att de har en kompetens och en trovärdighet
            att göra det som är något högre än vad vi kan säga att vi har
            från talarstolen i Sveriges riksdag. Det arbetet stöder vi. Det
            tror vi också, för dem som verkligen tror på folkrätt och internationell
            rätt, är den mest effektiva vägen att gå.
          </note>
          <note>
            Ja, det är viktigt att man kan fortsätta opinionsbildning från
            respektive utgångspunkt för Hans Linde. Det finns andra som kan
            göra det från andra utgångspunkter. Det är också viktigt att vi
            trots de meningsskiljaktigheter som kan finnas kan samlas i en
            i allt väsentligt gemensam politik om vad vi strävar efter att
            uppnå.
          </note>
          <note>
            Jag tror att det var Urban Ahlin som påpekade att vi har misslyckats
            med att åstadkomma fred hitintills. Det är sant. Det är 60 år
            av misslyckanden. Dessa misslyckanden får allt allvarligare konsekvenser
            för världen i dess helhet i dag. Att tolerera en konflikt i Mellanöstern
            var kanske möjligt på 50-, 60- och 70-talen jag ska inte uttala
            mig så mycket om det men nu lever vi en annan värld som är skörare.
            Nu lever vi närmare varandra och försoning och samlevnad mellan
            människor och religioner är mycket viktigt i många samhällen.
            Därmed är frågan om fred i Mellanöstern, försoning mellan israel
            och palestinier, slut på ockupationspolitiken, säkerhet för Israel,
            rättvisa för palestinierna och fred mellan Israel och hela arabvärlden
            mycket viktigare i dag, inte bara för regionen utan för världen.
            Kan Europa, där Sverige är aktivt, spela en roll ska vi vara de
            som driver på utvecklingen.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            2 § Justering av protokoll
          </note>
          <note>
            Justerades protokollet för den 22 januari.
          </note>
          <note>
            3 § Ledighet
          </note>
          <note>
            Förste vice talmannen meddelade att Anna König Jerlmyr (m) ansökt
            om ledighet under tiden den 21 april22 oktober.
          </note>
          <note>
            Kammaren biföll denna ansökan.
          </note>
          <note>
            Förste vice talmannen anmälde att Curt Linderoth (m) skulle tjänstgöra
            som ersättare för Anna König Jerlmyr.
          </note>
          <note>
            4 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2008/09:247
          </note>
          <note>
            Interpellation 2008/09:247 Reviderat säkerhetsdirektiv för leksaker
          </note>
          <note>
            Interpellationen kommer att besvaras tisdagen den 10 februari.
          </note>
          <note>
            Skälet till dröjsmålet är sedan tidigare inbokade arrangemang
            och resor som inte går att flytta på.
          </note>
          <note>
            Cecilia Bergman
          </note>
          <note>
            Interpellation 2008/09:259
          </note>
          <note>
            Interpellation 2008/09:259 Barncancer och kärnkraft
          </note>
          <note>
            Interpellationen kommer att besvaras tisdagen den 10 februari
            2009.
          </note>
          <note>
            Miljöministern har inte möjlighet besvara interpellationen inom
            anvisad tid på grund av redan inbokade engagemang.
          </note>
          <note>
            Lena Ingvarsson
          </note>
          <note>
            5 § Anmälan om inkomna faktapromemorior om förslag från Europeiska
            kommissionen
          </note>
          <note>
            Förste vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note>
            KOM(2008)805
          </note>
          <note>
            KOM(2008)807
          </note>
          <note>
            KOM(2008)847
          </note>
          <note>
            6 § Ett lyft för forskning och innovation
          </note>
          <note>
            Föredrogs
          </note>
          <note type="speaker">
            Anf. 19 THOMAS STRAND (s):
          </note>
          <note>
            Herr talman! Sverige ska vara en ledande kunskaps- och forskningsnation.
            Det är en långsiktig forskningsstrategi som bärs upp av flera
            skäl. Forskningen främjar ett demokratiskt samhälle, ökar förståelsen
            och samspelet mellan människor och förbättrar medborgarnas möjligheter
            att leva ett gott liv. Forskningen bidrar till en ekologiskt hållbar
            utveckling samtidigt som den stärker svenska företag och samhällets
            tillväxt. Forskningen vidgar tanken och perspektiven.
          </note>
          <note>
            Genom forskning har människors levnadsstandard och livskvalitet
            förbättrats avsevärt. Många förbättringar i arbetslivet har möjliggjorts
            genom vetenskapliga forskningsframsteg. Därför ska forskning och
            utveckling stå i människans tjänst för ett solidariskt och rättvist
            samhälle.
          </note>
          <note>
            Vi hävdar oss i den globala konkurrensen just genom att skapa,
            utveckla och använda ny teknik och nya lösningar, vilka möjliggörs
            genom excellent forskning. Därför har socialdemokratin genom medveten
            politik drivit på utvecklingen vid universitet och högskolor.
            Det har inneburit bredd, djup och specialisering med en utvecklingskraft
            över hela landet. Vi har genom denna medvetna och långsiktiga
            forskningspolitik under decennier utvecklat svensk forskning.
          </note>
          <note>
            Den nyfikenhetsdrivna grundforskningen och den tillämpade behovsforskningen
            flyttar hela tiden fram de vetenskapliga positionerna. Utan forskning
            löser vi aldrig klimatkrisen. Utan forskning utvecklas inte de
            nya jobben. Utan forskning kommer inte samhället att bli mer rättvist.
          </note>
          <note>
            Låt mig vara tydlig. Vi kan inte utveckla forskningen utan duktiga
            forskare. Därför är svensk forsknings framtida kvalitet beroende
            av en god rekrytering till forskarutbildningen. Då måste forskarutbildningen
            vara ett attraktivt alternativ för de bäst lämpade. Därför måste
            doktorandernas sociala situation väsentligt förbättras och nydisputerade
            ges ökade möjligheter till fortsatt forskning och meritering.
          </note>
          <note>
            Samarbete är en förutsättning för att ett litet land som Sverige
            ska klara att hävda sig i den internationella konkurrensen. Vi
            ser det som avgörande att akademins och arbetslivets forskning
            fortsatt har sina självklara uppgifter men att det är i mötet
            mellan akademi, näringsliv och offentlig sektor som utvecklingen
            har möjlighet att ta ytterligare steg framåt. Vi vill därför fortsätta
            utveckla det nära samarbete mellan statsmakt, forskningsråd och
            övriga forskningsfinansiärer, lärosäten, näringsliv och fackliga
            organisationer som präglade den forskningspolitiska utvecklingen
            under de socialdemokratiska regeringsåren.
          </note>
          <note>
            Ett tydligt exempel på ett sådant centralt samarbete är vikten
            av en nationell överenskommelse för den kliniska forskningen.
            Det kräver att staten tar initiativ till överläggningar mellan
            de berörda parterna staten, landstingen och industrin om forskningens
            roll, villkoren inom vården och vilket åtagande och ansvar som
            varje part ska ha. Överenskommelsen ska vara långsiktig och ha
            bred politisk förankring. Det leder till ökad hälsa, bättre vård
            och ökad tillväxt.
          </note>
          <note>
            Forskningen blir alltmer internationell. Sverige måste bli ännu
            mer aktiv på den globala arenan. Vi måste vara där forskningsgenombrott
            sker. Vi måste bli bättre på att rekrytera internationella forskare
            till Sverige och vi måste investera i mer infrastruktur. Då lägger
            vi en god grund för internationella samarbeten och utländskt forskningskapital.
          </note>
          <note>
            Herr talman! Jag vill nu säga några ord om den avgörande skillnad
            som föreligger mellan vår forskningspolitik och den borgerliga
            regeringens.
          </note>
          <note>
            För det första: Regeringen satsar för lite på forskning. I den
            forskningspolitiska propositionen tydliggörs Folkpartiets och
            särskilt forskningsministerns löftessvek. Nu kan forskarsamhället
            och svenskt näringsliv konstatera att Leijonborgs hurtfriska vallöfte
            om att staten skulle satsa minst 1 procent av bnp i civil forskning
            bara var löst prat och fromma förhoppningar. Det måste vara extra
            besvärligt för forskningsministern när regeringens eget globaliseringsråd
            har efterfrågat en mycket större satsning och forskningsministern
            själv på DN Debatt så sent som i augusti återigen flaggade för
            avsevärt större satsningar.
          </note>
          <note>
            Vi välkomnar regeringens föreslagna anslagsökning men menar att
            den är otillräcklig. Vi socialdemokrater vill därför avsätta ytterligare
            drygt 4,3 miljarder för de kommande fyra åren.
          </note>
          <note>
            För det andra: Regeringen vill detaljstyra forskningen genom
            att peka ut en rad enskilda forskningsområden. Det underminerar
            den akademiska friheten, riskerar kvaliteten och hindrar forskningssamhället
            att optimera resursanvändningen efter sina kvalificerade bedömningar.
            Jag har inget att invända mot att regeringen lyfter fram medicin,
            teknik och klimat som särskilt strategiska forskningsområden.
            Däremot har regeringen gått för långt i att detaljstyra genom
            att peka ut ett tjugofemtal områden ända ned på budgetnivå. Vi
            ifrågasätter både lämpligheten av att detaljstyra och regeringens
            kompetens att göra det.
          </note>
          <note>
            För det tredje: Regeringens nya fördelningssystem lämnar frågetecken
            efter sig och riskerar genom sin utformning att styra resurser
            mellan olika lärosäten och fakulteter på ett sätt som hindrar
            kvalitetsutveckling och kan tvinga lärosäten till interna omprioriteringar
            på grunder som inte är vetenskapligt motiverade. Särskilt kommer
            forskningen vid de yngre universiteten att drabbas av detta.
          </note>
          <note>
            Vi är i grunden positiva till att en del av fakultetsanslagen
            tilldelas efter kvalitetskriterier, men det är mycket svårt att
            överblicka konsekvenserna av regeringens förslag. Därför känner
            vi en oro för att det nu föreslagna systemet kan leda fel. Det
            är uppenbart att regeringens system för fördelning av resurser
            systematiskt missgynnar vissa lärosäten och inriktningar. För
            att kompensera detta föreslås en ny form av viktningskoefficienter.
            De praktiska effekterna blir absurda, och möjligheterna att tricksa
            med anställningar mellan olika fakulteter blir nu mer lönsamt
            än att skriva en bra artikel. Vi föreslår därför en kontrollstation
            år 20102011 då systemet ska utvärderas och beslut om eventuella
            förändringar ska kunna fattas.
          </note>
          <note>
            För det fjärde: Regeringens forskningspolitik är företagsfrånvänd
            genom att inte involvera näringslivet i särskilt strategiska branscher.
            Vi är utomordentligt förvånade över att regeringen avskaffar de
            framgångsrika branschprogrammen som utvecklats tillsammans med
            branscherna. Det handlar om program för flyg- och rymdindustri,
            metallurgi, fordonsindustri, skogs- och träindustri, läkemedelsindustri,
            bioteknik samt IT och telekommunikation. Vi vill tvärtom vidareutveckla
            dessa branschspecifika forskningsprogram samt utveckla nya branschprogram
            inom tjänstesektorn, upplevelseindustrin och vindkraften. Företagsnära
            forskning med en nationell samordning där branschorganisationer,
            enskilda företag och fackliga organisationer medverkar i beredning
            och prioritering har varit mycket framgångsrik. Regeringens tydliga
            nedprioritering av detta arbete riskerar att få allvarliga konsekvenser
            för forskning, tillväxt och sysselsättning i Sverige.
          </note>
          <note>
            För det femte: Regeringen sviker unga forskare genom att passa
            i frågan om forskarnas villkor, vilket är anmärkningsvärt med
            tanke på att en framgångsrik forskningspolitik inte är möjlig
            utan en genomtänkt politik för forskare. Om en akademisk karriär
            efter disputation inte är ett möjligt och attraktivt alternativ
            för våra mest lovande studenter kommer förutsättningarna för svensk
            forskning att försvagas. Trots att forskarkåren står inför ett
            massivt generationsskifte gör regeringen knappt några insatser
            för att tillgodose behovet av återväxt.
          </note>
          <note>
            Vi vill stärka doktorandernas sociala situation genom att göra
            doktorandtjänster mer lika regelrätta anställningar. Vi avsätter
            också ekonomiska medel som täcker kostnaden för ca 150 postdoktors-
            och meriteringstjänster.
          </note>
          <note>
            För det sjätte: Regeringen satsar för lite på forskningens infrastruktur,
            och vi vill därför investera mer än regeringen eftersom det är
            en av statens kärnuppgifter och är avgörande för att kunna vidmakthålla
            och stärka Sveriges position i forskningsvärlden. Det inverkar
            tydligt på våra möjligheter att rekrytera och behålla världens
            bästa forskare. Med strategiska infrastrukturinvesteringar lägger
            vi en god grund för internationella samarbeten och utländskt forskningskapital.
          </note>
          <note>
            Herr talman! Det är av största betydelse vilken inriktning som
            forskningspolitiken har. Den socialdemokratiska forskningspolitiken
            vill ge människor och samhälle utvecklingsmöjligheter för framtiden.
            Därför investerar vi mer resurser än regeringen. Men mer resurser
            är inte nog. Forskningspolitiken måste också ha en bred ansats
            som knyter an till verkligheten i alla delar av samhället. Vi
            tror att framtiden behöver mer av forskning och att kontaktytorna
            mellan olika forskningsfält och forskningsområden måste öka. Vi
            behöver också mer av samhällsvetenskaplig och humanistisk forskning
            för att förstå skeenden, utvecklas tillsammans som människor och
            se globaliseringens möjligheter. Vi menar att kunskapsutvecklingen
            måste innehålla fler, inte färre, perspektiv för att rätt kunna
            tackla både grundforskningens och den tillämpade forskningens
            utmaningar. Forskningspolitiken borde kunna ge svensk forskning
            förutsättningar att säkerställa excellens, kvalitet och långsiktighet.
          </note>
          <note>
            Vi socialdemokrater står bakom alla våra reservationer, men för
            tids vinnande yrkar jag bifall till reservationerna 1, 4 och 14.
          </note>
          <note type="speaker">
            Anf. 20 AMINEH KAKABAVEH (v):
          </note>
          <note>
            Herr talman! För tids vinnande yrkar jag bifall endast till reservationerna
            4, 13 och 39, men självklart står jag bakom samtliga reservationer
            från Vänsterpartiet. Vänsterpartiet anser att regeringens forskningspolitiska
            proposition Ett lyft för forskning och innovation innebär att
            den svenska forskningen blir mindre fri och mer styrd av såväl
            politiska som ekonomiska intressen.
          </note>
          <note>
            Den samverkan som högskolan enligt högskolelagen är skyldig att
            ha med det omgivande samhället, däribland näringslivet, får inte
            leda till att högskolans forskare frånsäger sig rätten att formulera
            problem, ställa frågor, välja metoder och publicera forskningsresultat.
          </note>
          <note>
            Vi menar att donationer och uppdragsforskning inte får ersätta
            statliga anslag som är den grundläggande förutsättningen för en
            oberoende forskning.
          </note>
          <note>
            Forskningsuppdrag kan och bör aldrig vara en lösning på aktuella
            politiska problem och dilemman. Forskarens frihet att själv formulera
            och söka svaren på sina vetenskapliga frågeställningar är en viktig
            princip i svensk forskningspolitik.
          </note>
          <note>
            I motionen framhåller vi vikten av en fri forskning och samverkan
            som inte styrs av vare sig politiska eller kommersiella intressen.
            Som en följd av detta anser vi att riksdagen bör avslå regeringens
            förslag till ändring av högskolelagen om att det ska ingå i högskolans
            uppdrag att verka för att forskningsresultat kommer till nytta,
            det vill säga att de ska kommersialiseras. Det är oklart vilka
            konsekvenser en sådan lagändring får för den forskning som inte
            är kommersialiserbar.
          </note>
          <note>
            Det finns en tydlig ambition hos högerregeringen att forskningen
            ska kunna tjäna politiska syften i högre grad än tidigare.
          </note>
          <note>
            Herr talman! Humanistisk forskning och undervisning kan bara
            i mycket begränsad utsträckning motiveras med rent praktiska eller
            samhällsekonomiska argument. De flesta humanistiska ämnen måste
            dock, liksom konsten och litteraturen, motiveras på helt annorlunda
            sätt. Vi behöver humaniora för att kunna begripa våra egna och
            andra människors grundläggande värderingar, tankesystem, kulturella
            egenart och sätt att relatera till omvärlden. Studier av humaniora
            ger oss överblick och sammanhang i tillvaron, fördjupar vår förståelse
            av etiska och estetiska värden och vidgar våra perspektiv på den
            egna tillvaron genom att öka vår kunskap både om våra egna rötter
            och om andra människors kulturförhållanden. Det bidrar till en
            kritisk granskning av samhället och utvecklar demokratin.
          </note>
          <note>
            Vi anser att det är nödvändigt att göra en omprioritering inom
            utbildning och forskning. Humanistisk forskning och utbildning
            på alla nivåer måste stärkas.
          </note>
          <note>
            Högerregeringens forskningspolitik riskerar att förvärra situationen
            eftersom den humanistiska forskningen missgynnas av de nya kriterierna
            för fördelning av forskningsresurser.
          </note>
          <note>
            Högskolans nya uppgift är att verka för att forskningen kommer
            till nytta. Men det innebär också att humaniora kommer att få
            svårt att hävda sig gentemot andra vetenskapsområden där den omedelbara
            nyttan är uppenbar. Vänsterpartiet föreslår därför en satsning
            på humanistisk forskning och säger att år 2012 ska 250 miljoner
            kronor av totalt 1 800 miljoner kronor ha omfördelats från de
            av regeringen föreslagna strategiska forskningsområdena.
          </note>
          <note>
            Herr talman! Högerregeringen försöker i propositionen reducera
            genusforskningen till en fråga om jämställdhet, om mäns våld mot
            kvinnor med mera men också om diskriminering och kvinnors hälsa.
            Detta är naturligtvis ett gammalt synsätt, så man missar väldigt
            mycket när det gäller vad genusforskning egentligen innebär. Det
            säger även Kerstin Alnebratt på Sveriges genusforskarförbund.
            Det är givetvis ett politiskt ställningstagande. Borgerligheten
            har ju alltid förnekat att det finns en strukturell hierarkisk
            ordning i samhället oavsett om det handlar om kön eller det handlar
            om klass eller etnicitet.
          </note>
          <note>
            Vänsterpartiet anser att genusforskning bör skiljas från jämställdhetspolitiken,
            men forskarens resultat kan naturligtvis användas i jämställdhetsarbetet.
            Vi har därför tidigare motionerat om inrättandet av en jämställdhetsmyndighet
            och sagt att denna myndighet bör överta uppdraget avseende jämställdhetsintegrering
            från Nationella sekretariatet för genusforskning.
          </note>
          <note>
            I en forskningspolitisk proposition bör genusforskningen uppmärksammas
            utifrån sina egna vetenskapliga förtjänster i samarbete med andra
            vetenskapsgrenar och områden. Det är ett tvärvetenskapligt och
            multidisciplinärt forskningsområde som dels har byggt upp och
            konsoliderat ett eget forskningsfält, dels har förnyat traditionella
            ämnen inom exempelvis medicin och vetenskap.
          </note>
          <note>
            Regeringen borde också kunna uppskatta genusforskningen för den
            konkreta nytta som den har haft. Genusforskningen har bidragit
            till att samhällskritiken utvecklats och därigenom också demokratin
            genom analyser av de olika maktstrukturer som råder i samhället.
          </note>
          <note>
            Mot bakgrund av detta anser Vänsterpartiet att genusforskningen
            ska stärkas och att ytterligare 10 miljoner av Vetenskapsrådets
            ökade anslag bör gå till utlysningar inom genusforskningen.
          </note>
          <note>
            En strategisk åtgärd för att stärka genusforskningen var beslutet
            1995 om att tillsätta sex så kallade genusprofessurer. Detta har
            inneburit att genusforskningen har integrerats i nya miljöer och
            skapat en bredare legitimitet för ämnet.
          </note>
          <note>
            Vänsterpartiet vill bygga vidare på denna strategi. Av Vetenskapsrådets
            medel bör därför 20 miljoner kronor användas till att utlysa ytterligare
            tolv genusprofessurer, med tillhörande resurser, för att finansiera
            doktorand- och forskningsassistentstjänster.
          </note>
          <note>
            Herr talman! Högerregeringen har konsekvent verkat för att arbetslivs-
            och arbetsmiljöforskningen ska fokusera endast på lönsamhetsaspekten
            när det gäller företagare. En god arbetsmiljö är lönsamt. Därför
            är vissa arbetsmiljöåtgärder motiverade. Arbetslivsforskning och
            arbetsmiljöåtgärder som inte har denna direkta nytta hamnar i
            strykklass. Forskning och åtgärder till exempel när det gäller
            arbetsplatsdemokrati och diskriminering ger inte näringslivet
            några direkta vinster.
          </note>
          <note>
            Vänsterpartiet har varit och är kritiskt till nedläggningen av
            Arbetslivsinstitutet. Resultatet av nedläggningen är en neddragning
            av forskningsområdet volymmässigt, en spridning av kunskaper samt
            en bristande återväxt beträffande forskare.
          </note>
          <note>
            I propositionen uppmärksammar högerregeringen en ny centrumbildning
            i Stockholm. Detta kan vara värdefullt, men det är inte tillräckligt
            för att få en samlad kunskap om arbetslivets utveckling i Sverige.
          </note>
          <note>
            I Vänsterpartiets budgetmotion för utgiftsområde 14 anslås 80
            miljoner kronor till arbetslivsforskning för att på kort sikt
            och tills det finns en permanent lösning kunna upprätthålla denna.
            Pengarna fördelas år 2009, 60 miljoner kronor till FAS och 20
            miljoner kronor till Arbetsmiljöverket detta för att kunna beställa
            nödvändig forskning.
          </note>
          <note>
            Herr talman! I propositionen 1999/2000:135 om en ny lärarutbildning
            hävdas det med emfas att lärarutbildningen ska ha en vetenskaplig
            grund. I Högskoleverkets utvärdering av lärarutbildningen konstaterar
            man att det än i dag finns stora brister vad gäller forskningsanknytningen.
          </note>
          <note>
            Vidare behöver vi utreda hur forskning och forskarutbildning
            i anslutning till lärarutbildningen ska utformas och bedrivas
            samt vilken form av stöd lärosätena behöver för att kunna fullgöra
            uppdraget.
          </note>
          <note>
            Vi menar att det är omöjligt att skapa förutsättningar för utbildningens
            vetenskapliga bas om lärarutbildningen inte på samma sätt som
            andra institutioner inom högskola och universitet i hög grad har
            forskarutbildade lärare som också har tid för forskning i tjänsten.
            Därför bör universitet och högskolor se över den interna fördelningen
            av de fasta forskningsanslagen. Lärarutbildningens behov bör prioriteras
            i samband med fördelningen av det tillskott som nu väntar.
          </note>
          <note>
            Vi anser att det är ett grundläggande krav att lärarutbildningen
            är forskningsanknuten och vilar på vetenskaplig grund.
          </note>
          <note>
            Att finansiera sina studier inom forskarutbildningen med stipendier
            innebär en rad nackdelar för den enskilde doktoranden. En av de
            allvarligare konsekvenserna är att dessa doktorander inte har
            rätt till någon inkomstrelaterad ersättning vid sjukdom, föräldraledighet
            eller arbetslöshet.
          </note>
          <note>
            Dessutom räknar Försäkringskassan inte stipendiefinansierade
            studier som överhoppbar tid. Det gör att dessa doktorander inte
            har någon vilande SGI. Högskolan kan inte teckna försäkringar
            för stipendiater. Inte heller berättigar stipendier till den automatiska
            övergång till doktorandtjänst som sker för doktorander med utbildningsbidrag
            när två år återstår av utbildningen.
          </note>
          <note>
            Det är dock vår bestämda mening att stipendier inte är en acceptabel
            finansieringsform för forskarstuderande dels med hänvisning till
            den sociala och ekonomiska otrygghet som de leder till, dels därför
            att bristen på regler gör att det blir alltför lätt att missbruka
            reglerna. Det finns inget att invända mot att stipendier kan användas
            när det gäller särskilda aspekter och områden, men inte så som
            det nu har varit.
          </note>
          <note>
            Slutligen vill jag, herr talman, påpeka att Vänsterpartiet kan
            acceptera en prioritering av de övergripande strategiska forskningsområdena
            medicin, teknik och klimat, då med hänvisning till vår motion
            där det tydligt framgår vad vi vill och menar eftersom detta är
            i linje med våra tidigare politiska ställningstaganden. Däremot
            tillbakavisar vi regeringens detaljerade fördelning av medel inom
            dessa områden. Detta bör riksdagen som sin mening ge regeringen
            till känna.
          </note>
          <note type="speaker">
            Anf. 21 LAGE RAHM (mp):
          </note>
          <note>
            Herr talman! Det är glädjande att vi i dag får möjlighet att
            ta upp ett så viktigt område som forskningen och att vi har möjlighet
            att fatta beslut om de satsningar som samhället gör på forskning.
          </note>
          <note>
            Forskning är det tror jag att vi alla är överens om väldigt viktigt.
          </note>
          <note>
            Det brukar sägas, men varför är det så viktigt? Det handlar om
            många olika aspekter, men jag tycker att det är viktigt att lyfta
            fram i dag att forskning är grunden för att vi ska kunna lösa
            många stora problem som vi har i samhället, varav till exempel
            klimatomställningen är ett och en av de stora utmaningarna. Där
            har vi haft god grund i forskning.
          </note>
          <note>
            Ett samhälle som satsar mycket resurser på forskning brukar få
            betalning i form av att ekonomin gynnas av det. För det krävs
            dock att vi är bra på att använda resultaten av forskningen, att
            vi kan tillgodogöra oss dem och se till att samhället tar del
            av dem. Det är någonting som vi kan bli bättre på. Där hoppas
            jag att vi kommer att komma fram till bra saker.
          </note>
          <note>
            Med detta sagt får vi inte glömma att det finns ytterligare aspekter
            på forskning, nämligen aspekter som mer har koppling till ett
            demokratiskt uppdrag, där vi ser att kunskap är viktig för människor
            och för samhällen och att en fri kunskapsuppbyggnad är av oerhörd
            vikt för det demokratiska samhället. Det är viktigt att vi värnar
            om detta.
          </note>
          <note>
            Just därför är jag lite besviken när jag står här i dag för att
            diskutera regeringens forskningsproposition. Detaljstyrningen
            är nämligen alltför väl utvecklad i propositionen. Det finns många
            exempel på det, men det mest flagranta handlar om de strategiska
            satsningar som görs. De görs, som det har sagts, inom tre områden:
            klimat, medicin och teknik. Det här är någonting som följer på
            tidigare beslut som vi var med och förhandlade fram. Huvudområdena
            är bra, och vi tackar för att de inte är ändrade.
          </note>
          <note>
            Problemet är de oerhört detaljerade 24 strategiska satsningarna.
            De är väldigt specifika och går ned till väldigt små delar i avseende
            på precis vad som ska göras och vad det finns för pengar och så
            vidare. Det riskerar att göra att man missar målet. Det är inte
            säkert att vi som politiker har bäst koll på precis vad som ska
            göras. Vidare möjliggör det kanske inte att ta hänsyn till den
            forskning som har bäst och högst kvalitet.
          </note>
          <note>
            När det nu är så här detaljerat skulle man kunna tro att det
            därmed också var tydligt. Tyvärr är det inte så. Trots detaljeringsgraden
            finns det en rad otydligheter. Det gäller till exempel utformningen
            hur det här ska sökas och beslutas om. Det framgår helt enkelt
            inte. Man kan gissa förstås, men det är kanske inte det som vi
            ska göra när vi är satta att fatta beslut över hur det ska vara.
          </note>
          <note>
            Vidare är medelsfördelningen oklar. Vi har försökt räkna på detta
            och begärt ut siffror från departementet. Det går inte att komma
            någonvart utan att just gissa. Jag tycker faktiskt att det är
            under all kritik att inte kunna presentera fullständiga underlag
            när man förväntar sig att riksdagen ska fatta beslut.
          </note>
          <note>
            Den politiska styrningen är rätt så konstig när det gäller de
            strategiska områdena. Mindre konstigt är kanske att det väldigt
            specificerat vad Vetenskapsrådets pengar ska gå till. Det är en
            tradition, och den finns kvar. Vi skulle dock önska att det faktiskt
            är så att man hade en större del av Vetenskapsrådets pengar obundna
            för att jobba vidare med kvaliteten.
          </note>
          <note>
            Jag nämnde tidigare det dåliga underlaget. Det gäller inte bara
            de strategiska satsningarna, tyvärr, utan även kvalitetssatsningen
            i fakultetsanslagen. Låt mig börja med att säga att det är alldeles
            utmärkt att regeringen gör en kvalitetssatsning, att man ser till
            att det är kvalitet i forskningen såsom det ska vara. Det är bra
            och rätt och i enlighet med tidigare beslut.
          </note>
          <note>
            Problemet är att den utredning som var satt att ta fram förslag
            verkar ha ignorerat det, åtminstone till viss del, och tagit ut
            två kriterier, nämligen hur väl man kan attrahera externa medel
            och citeringar. Jag ska inte säga att de kriterierna är fel, men
            de ges en väldigt stor vikt i det här fallet, och det utan att
            man har en ordentlig redovisning varför. Det saknas alltså underlag.
          </note>
          <note>
            När det gäller citeringarna pekar man på att det inte finns något
            underlag som säger hur det här skulle slå. Det är säkert sant.
            Problemet är om man inte har ett underlag som kan visa hur ens
            satsningar slår. Borde man inte ha skaffat underlaget innan man
            beslutade? Jag skulle tycka att det hade varit rimligt, särskilt
            när det gäller forskningsfrågor, att skaffa sig beslutsunderlag
            först. Alternativet är att här finns ett underlag som man vägrar
            att redovisa för riksdagen. Jag vet inte om det är så mycket bättre,
            lite kanske.
          </note>
          <note>
            Andra delar som man inte har riktigt bra underlag för gäller
            hur det här skulle slå mot mindre högskolor och små universitet.
            Kommer man att dränera dem på forskningsresurser? Det vore önskvärt
            att få ett svar på den frågan.
          </note>
          <note>
            Jag har nu pratat om negativa saker i forskningspropositionen.
            Jag tänkte att jag ändå skulle framhålla någonting positivt. Det
            finns trots allt positiva inslag, och det är viktigt att vara
            tydlig med det. Det finns en del småsaker, som det står i vår
            motion, men jag tänkte inte ta upp dem. Det stora som alla har
            pratat om och som är positivt är mängden pengar. Det är sant att
            regeringen har gått in med mer pengar. Åtminstone när propositionen
            förhandlades fram fanns det väldigt mycket pengar, vi gick in
            i en högkonjunktur och så vidare. Då var det ganska uppenbart
            att det fanns utrymme, så det är kanske inte så konstigt men ändå
            bra. Vi har i och för sig föreslagit mer pengar, men det är ändå
            bra att regeringen har satsat så pass mycket pengar.
          </note>
          <note>
            Jag tänkte gå vidare och prata lite om våra förslag. Regeringen
            har lagt fram ett förslag om att satsa på klimatforskning. Det
            är som sagt bra, tycker vi. Det som förtjänar att nämnas på det
            här området är att det inte räcker att satsa på klimatforskning,
            som regeringen gör, utan man måste även komma till handling. Bara
            forskningen kommer inte att leda till en klimatomställning, utan
            man måste även göra någonting av forskningen. Där hoppas jag att
            regeringen någon gång tar sig samman och gör någonting, det skulle
            jag uppskatta. Det faller lite utanför debatten.
          </note>
          <note>
            För att i stället diskutera innehållet i vad klimatforskning
            kan handla om menar jag att det är viktigt att inte bara forska
            på olika klimatmodeller det är viktigt utan också se hur samhället
            kan anpassa sig. Hur kan vi få människor att ta sitt ansvar? Hur
            kan vi bäst genomföra åtgärder för att få det att fungera? Det
            är mer av samhällsvetenskaplig än naturvetenskaplig forskning.
            Jag skulle önska att regeringen hade lagt resurserna på ett bättre
            sätt där.
          </note>
          <note>
            Vi har många andra förslag, men tiden tillåter inte att jag går
            in i detalj på alla. Jag skulle vilja nämna att det är tråkigt
            att regeringen inte satsar särskilt på genusforskningen. Svensk
            genusforskning håller internationellt sett väldigt hög kvalitet.
            Det är viktigt att den fortsätter att göra det.
          </note>
          <note>
            När nu ändå kvaliteten är hög skulle man tro att det löser sig
            av sig självt. Problemet är att det här är en ny forskningsgren
            som inte har etablerat sig på ett sådant sätt att man kan utgå
            från att så är fallet.
          </note>
          <note>
            Jag kom på att jag skulle kunna nämna en sak till som gläder
            mig. Det är att man vill göra om ämnesrådet för medicin till medicin
            och hälsa. Jag hade önskat att den stora satsningen mer handlade
            om hälsa, inte bara om medicin. Folkhälsa och förebyggande åtgärder
            är särskilt viktiga när det gäller att komma till rätta och förbättra.
            Att göra det i förväg är kostnadseffektivt.
          </note>
          <note>
            Några andra saker som berör hälsa är till exempel ordentlig forskning
            om alkoholfrågor, som regeringen verkar vilja dra ned på. Jag
            hoppas att det ändras.
          </note>
          <note>
            Vidare ser vi att det skulle kunna finnas ett behov av att göra
            en sammanställning av pedagogisk forskning så att den forskning
            som finns faktiskt kan börja tillämpas i skolorna. Det vore en
            skön omställning till skillnad från nuvarande skolpolitik.
          </note>
          <note>
            Till sist tänkte jag nämna att transportforskningen är viktig.
            Den har vi pratat om tidigare. Problemet är att vi i alltför stor
            utsträckning inriktar oss på att forska om fordon som förbrukar
            fossila bränslen, såsom till exempel flyg. I stället borde vi
            inrikta oss mer på att forska om hur man kan göra en omställning
            och då ta hjälp av kollektivtrafik och liknande. Det här är ett
            sätt som skulle innebära en ökad jämställdhetsaspekt på transportforskningen,
            som nu i hög grad inriktar sig att forska om männens transportbehov.
          </note>
          <note>
            Med detta sagt yrkar jag bifall till reservation 4, 14 och 40.
            Men givetvis står Miljöpartiet bakom alla sina reservationer.
          </note>
          <note>
            I detta anförande instämde Mats Pertoft (mp).
          </note>
          <note type="speaker">
            Anf. 22 LARS HJÄLMERED (m):
          </note>
          <note>
            Herr talman! Riksdagen har i dag att debattera och fatta beslut
            om inriktningen och ramarna för svensk forskning under de kommande
            fyra åren. Jag skulle vilja inleda, herr talman, med att beskriva
            huvuddragen i det betänkande vi i dag ska fatta beslut om.
          </note>
          <note>
            Jag tänkte inleda med pengarna till svensk forskning, som kommer
            att öka med ungefär 5 miljarder kronor från en nivå i storleksordningen
            25 till en nivå i storleksordningen 30 miljarder kronor 2012.
            Det är ett tillskott som är det största någonsin mer än i tre
            tidigare forskningspropositioner. Redan tillskottet 2009, som
            är på 2,4 miljarder, är mer än i hela den tidigare socialdemokratiska
            forskningsproposition som kom för några år sedan.
          </note>
          <note>
            Det är lätt, herr talman, att i opposition tala om satsningar
            man vill göra och om angelägna områden. Den svåra utmaningen är
            att ta fram ett samlat alternativ och en trovärdig finansiering
            och att i majoritet leverera. Det är det jag tycker att alliansen
            nu har gjort och visat med den här forsknings- och innovationspolitiska
            propositionen.
          </note>
          <note>
            Med dagens beslut kommer grundpengarna till universitet och högskolor
            att öka med ungefär 1,5 miljarder. En kvalitetstilldelning av
            delar av de här pengarna kommer att sjösättas med start 2010.
            Det blir en strategisk satsning på medicin, teknik och klimat
            om 1,8 miljarder kronor varje år.
          </note>
          <note>
            Pengarna till forskningsinfrastruktur kommer att öka. Forskningsinstituten
            kommer att stärkas. Högskolemomsen kommer att avskaffas. Pengar
            och andra möjligheter för nyttiggörande av forskningsresultat
            kommer att skapas och stärkas.
          </note>
          <note>
            Låt mig, herr talman, beröra några av de här områdena lite mer
            i detalj. Jag tänkte börja med grundpengarna till universitet
            och högskolor, de så kallade fakultetsmedlen. Med den ökning alliansen
            gör med 1,5 miljarder ökar vi till i storleksordningen 12 miljarder
            varje år till universitet och högskolor. Det är pengar som man
            rätt fritt kan använda utifrån de prioriteringar man gör vid landets
            universitet och högskolor. Nya pengar ger nya möjligheter att
            söka ny kunskap och nyttogöra de resultat som kommer fram.
          </note>
          <note>
            Det här är principiellt viktigt, inte minst därför att den forskning
            som lärosätena bedriver är grundläggande och ofta rör sådant som
            andra inte vill betala för. Men det är avgörande långsiktigt för
            Sveriges konkurrenskraft. De här nya pengarna möter också ett
            behov av resurser till universitet och högskolor. De resurserna
            har historiskt varit urholkade.
          </note>
          <note>
            Med start 2010 införs en kvalitetstilldelning av grundpengarna
            till forskning vid universitet och högskolor. Hur väl landets
            lärosäten samlar in externa pengar och får sin forskning publicerad
            och citerad kommer att avgöra hur en mindre del av de här pengarna
            kommer att fördelas. Det här tycker jag är principiellt riktigt
            och viktigt att genomföra. Det sänder rätt signal till lärosäten
            och forskare att sträva mot kvalitet. Det betyder också att vi
            som beslutsfattare i någon mån kan tillse att pengarna går dit
            där de gör nytta och att pengarna används på ett ansvarsfullt
            sätt.
          </note>
          <note>
            Det blir strategiska satsningar på medicin, teknik och klimat
            områden som i sin tur bryts ned i områden såsom cancer, biobanker,
            materialvetenskap och produktionsteknik. Det är ett urval som
            är grundat i en grannlaga analys och ett beredningsarbete i Regeringskansliet.
            Det är områden som är utvalda utifrån sådant där Sverige har en
            stark position eller har en ambition att få det. Det är områden
            där det finns viktiga samhällsproblem att lösa. Satsningarna ska
            alltid göras på forskning av hög kvalitet.
          </note>
          <note>
            I forskningsdebatten används ofta begrepp som grundläggande och
            tillämpa, inåtvänt och behovsmotiverat och allt vad det kan vara
            för någonting. Det gör vi nog lite till mans. Det är lätt att
            göra ett motsatsförhållande av detta, herr talman, och i diskussionen
            felaktigt landa i att de strategiska satsningar som alliansen
            föreslår innebär en oerhörd politisering och en oberättigad detaljstyrning
            av svensk forskning.
          </note>
          <note>
            Jag menar att detta är fel av åtminstone två skäl. Det första
            som är viktigt att komma ihåg är att de grundpengar som läggs
            till universitet och högskolor är stora. De är mycket stora både
            faktiskt och procentuellt. Så fortsätter det att vara med alliansens
            forskningspolitik.
          </note>
          <note>
            Det andra, och viktigaste, är att man för att bygga långsiktig
            konkurrenskraft politiskt måste ha förmågan att göra flera saker
            samtidigt. Man måste ha en grund i en solid och långsiktig finansiering
            av universitet och högskolor och kombinera detta med forskningsråd
            som har statsmakternas uppdrag inom olika områden som areella
            näringar, teknik, medicin och en lång rad andra områden om man
            ska finansiera viktig och bra forskning. Men man måste också kunna
            para detta med strategiska satsningar i för landet viktiga och
            angelägna områden utan att fastna i olika typer av industristöd.
          </note>
          <note>
            Under 2009 kommer högskolemomsen att avskaffas, herr talman.
            Det innebär att de i storleksordningen 300350 miljoner kronor
            som universitet och högskolor tidigare betalade i skatt till staten
            kommer att stanna på deras bankböcker. Det är i sig ett viktigt
            tillskott, men det viktigaste är förhoppningen att detta över
            tid kan innebära att benägenheten att både ge och samla in pengar
            till forskning vid landets lärosäten kommer att öka.
          </note>
          <note>
            Med alliansens förslag kommer industriforskningsinstituten att
            stärkas. Deras verksamhet är generellt viktig, men särskilt för
            många mindre och medelstora företag. Instituten har länge brottats
            med en liten basfinansiering och får med alliansens politik ett
            rejält tillskott som långsiktigt kan betyda mycket för svenskt
            företagande.
          </note>
          <note>
            I det betänkande vi i dag debatterar och beslutar om, herr talman,
            behandlas också en stor mängd motioner från den allmänna motionstiden.
            Vi föreslår från utskottets sida att dessa avslås.
          </note>
          <note>
            Jag kan inte på något sätt beröra alla motioner, men vill ta
            tillfället i akt att ta upp en motion och ett exempel. Det är
            en motion väckt av riksdagsledamoten Marianne Watz. Watz vill
            värna det svenska språkets ställning som forskningsspråk och förordar
            olika typer av riksdagsbeslut och tvång. Vi delar den problembild
            som Marianne Watz lyfter fram, men inte hennes lösningar. Jag
            vill särskilt peka på att universitet och högskolor redan i dagsläget
            har möjlighet att för sina respektive verksamheter fatta beslut.
            Exempelvis kan de fatta beslut om att det ska finnas svenska sammanfattningar
            av engelskspråkliga avhandlingar och uppsatser. Vi tror att det
            är bättre att fatta ett beslut utifrån lokala förutsättningar
            än att riksdagen gör det.
          </note>
          <note>
            Alliansen har, herr talman, ett genomarbetat, enigt och oerhört
            kraftfullt förslag för svensk forskning. Vad har då oppositionen?
            Vi fick en liten inriktning av de tre tidigare talarna.
          </note>
          <note>
            Socialdemokraten Thomas Strand pratade utifrån vad Socialdemokraterna
            vill, men ingenting eller väldigt lite om hur det samlade alternativet
            ser ut.
          </note>
          <note>
            Vänstern och Miljöpartiet säger å ena sidan att de tycker att
            alliansen går in och detaljstyr och pratar å andra sidan, säkert
            angeläget, själva om olika detaljreglerade områden.
          </note>
          <note>
            Man är enig om att man inte är enig i vissa delar med alliansen.
            Men det samlade alternativet saknas i detta. Jag tycker inte att
            man kan se att oppositionen har ett samlat, kraftfullt, enigt
            eller trovärdigt förslag.
          </note>
          <note>
            De förslag vi i dag ska fatta beslut om är viktiga. De kommer
            att stärka svensk forskning med nya pengar och nya möjligheter.
            Men jag tycker också att det är viktigt att lyfta blicken och
            i någon mening blicka framåt, herr talman. Jag vill peka på ett
            par områden som avslutning utan att för den sakens skull ge sken
            av att detta ska vara heltäckande.
          </note>
          <note>
            För det första har vi Europeiska unionen. EU blir allt viktigare
            både som forskningsaktör och forskningsfinansiär. Sverige har
            historiskt varit duktigt på att delta i de så kallade ramprogrammen,
            men jag tror att det finns ett utrymme och en möjlighet för oss
            att stärka vårt deltagande också i andra initiativ.
          </note>
          <note>
            För det andra har vi ett stort ansvar som enskilda riksdagsledamöter
            att följa hur möjligheterna och de beslut vi fattar i dag faller
            ut. Det handlar till exempel om hur forskningsfinansiärer förvaltar
            de strategiska programmen. Det handlar om hur kvalitetstilldelningen
            faller ut när den startar om ett år, och det handlar generellt
            om hur landets universitet och högskolor förvaltar de skattepengar
            vi lägger i knät på dem.
          </note>
          <note>
            För det tredje vill jag peka på lärosätenas autonomi där det
            finns spännande förslag som ytterligare i olika grad skulle kunna
            stärka deras autonomi och ge dem nya möjligheter.
          </note>
          <note>
            Med detta vill jag yrka bifall till utskottets förslag och avslag
            på samtliga reservationer.
          </note>
          <note type="speaker">
            Anf. 23 THOMAS STRAND (s) replik:
          </note>
          <note>
            Herr talman! Jag noterade att Lars Hjälmered inte sade så mycket
            om forskningens stora betydelse för svenskt näringsliv, och det
            hade jag väntat mig av en moderat företrädare. Han sade någonting
            om små och medelstora företags konkurrenskraft och industriforskningsinstituten.
          </note>
          <note>
            Detta skiljer sig från mitt anförande. För oss är det väldigt
            viktigt att stödja svenskt näringsliv. Vi tog initiativ till branschprogrammen
            och branschspecifik forskning. Det har visat sig vara strategiskt
            mycket viktigt för att stödja svenska företag och vässa företagens
            konkurrenskraft. Det som är synnerligen bra med dessa satsningar
            är att programmen formades tillsammans av akademi, företag och
            fackliga organisationer. Alla parter är med i början i problemformulering
            och prioritering. Det har visat sig att detta är väldigt framgångsrikt.
          </note>
          <note>
            Nu har forskningspropositionen kommit, och vi har kunnat läsa
            den. Det visar sig att den moderatstyrda regeringen inte längre
            vill fortsätta med branschprogrammen trots att de är både strategiska
            och framgångsrika. Jag tycker att det är både olyckligt och beklagligt,
            särskilt med tanke på att företag och fackliga organisationer
            vill fortsätta med dessa satsningar. Därför vill jag ställa några
            frågor till Lars Hjälmered som representant för den borgerliga
            majoriteten. Vad är det för fel på branschprogrammen? Varför vill
            ni inte fortsätta med dem? Varför är den borgerliga regeringen
            så påfallande passiv när det gäller samarbete med näringslivet,
            inte minst i forskningsfrågor?
          </note>
          <note type="speaker">
            Anf. 24 LARS HJÄLMERED (m) replik:
          </note>
          <note>
            Herr talman! Låt oss vara tydliga på en punkt. Det här är en
            historiskt stor satsning på svensk forskning. Aldrig har så mycket
            pengar skjutits till som nu sker. Det kommer en mängd nya reformer
            som kommer att stärka universitet och högskolor.
          </note>
          <note>
            Det handlar om ett fortsatt viktigt uppdrag för forskningsfinansiärer
            utifrån deras respektive uppdrag och riktar sig mot universitet
            och högskolor. Det handlar även om ett mer behovsmotiverat och
            inriktat sätt som är mer kombinerat med de strategiska programmen,
            vilket vi tror är en bättre långsiktig lösning än de tidigare
            branschprogrammen. Jag ska villigt erkänna att branschprogrammen
            har haft en fördel eftersom man har kunnat samla bransch och andra
            till samtal, men vi tror att de här strategiska satsningarna har
            större långsiktig betydelse. Det är stora viktiga satsningar på
            medicin, teknik och klimat. Många av dem möter viktiga behov i
            det svenska näringslivet. Jag tror att det kommer att vara betydelsefullt
            framgent.
          </note>
          <note>
            Jag skulle vilja ställa en fråga till Thomas Strand. Hur ser
            det samlade alternativet från oppositionen ut? Det var tydligt
            att Thomas Strand i sitt anförande pratade om vad Socialdemokraterna
            vill, men han sade väldigt lite om vad den samlade oppositionen
            vill.
          </note>
          <note>
            Herr talman! I det betänkande från utbildningsutskottet som vi
            ska fatta beslut om i dag finns det sammanlagt 36 olika punkter.
            Oppositionen lämnar 44 avvikande meningar, men det är inte så
            att de vid 44 tillfällen är eniga om hur alternativet ser ut utan
            endast i 8 av dem, det vill säga i knappt 20 procent. I ett av
            fem fall kan ni ge ett samlat besked till en doktorand vid Stockholms
            universitet eller en seniorforskare vid Chalmers om hur ert alternativ
            ser ut. I de övriga 80 procenten spretar ni åt en mängd olika
            håll. Jag vill be dig att säga lite mer om hur det samlade alternativet
            ser ut. Vad vill ni göra? Hur ska ni finansiera det hela?
          </note>
          <note type="speaker">
            Anf. 25 THOMAS STRAND (s) replik:
          </note>
          <note>
            Herr talman! Om vi går tillbaka fyra år till den förra forskningsdebatten
            och jämför med dagens är det min minnesbild att vi är mer samlade
            i dag än vad ni var för fyra år sedan.
          </note>
          <note>
            Lars Hjälmered var med när utbildningsutskottet gästades av Kungliga
            Ingenjörsvetenskapsakademien. De var väldigt tydliga och sade
            att forskningspropositionen innebär att den företagsnära forskningen
            försvagas. De sade uttryckligen till oss att de vill ha tillbaka
            branschprogrammen. Varför lyssnar inte Lars Hjälmered på Iva?
            Det är en väl ansedd organisation, men Lars Hjälmered och den
            borgerliga majoriteten vet kanske bättre än Iva.
          </note>
          <note>
            Även Svenskt Näringsliv har uttalat sig om vikten av statens
            forskningssatsning och att den sker i nära relation till företagen.
            Deras forskningsexpert Maria Anvret skriver så här: Det är avgörande
            att näringslivet är med från början i sök- och beslutsprocessen.
            Det får inte vara upp till universiteten att i efterhand bjuda
            in näringslivet.
          </note>
          <note>
            Det här speglar skillnaden mellan de strategiska satsningarna
            och branschprogrammen. I branschprogrammen är man med från första
            början i problemformuleringar och prioriteringar.
          </note>
          <note>
            Jag tycker att ni gör ett grovt dubbelfel. För det första avskaffar
            ni branschprogrammen. Ni utestänger näringslivets aktörer, företag
            och fackliga organisationer från att vara med i problemformulering
            och prioritering trots att dessa aktörer vill vara med aktivt.
          </note>
          <note>
            För det andra vill ni förändra Vetenskapsrådets roll genom att
            förändra sammansättningen av dess styrelse. Det tolkas av fler
            än mig så att ni vill ha en politiskt mer lyhörd styrelse.
          </note>
          <note>
            Varför säger ni nej till näringslivet och ifrågasätter den akademiska
            friheten?
          </note>
          <note type="speaker">
            Anf. 26 LARS HJÄLMERED (m) replik:
          </note>
          <note>
            Herr talman! Den oerhört kraftfulla satsning alliansen nu gör
            sker på många håll med en viktig involvering av näringslivet.
            Låt oss vara tydliga på den punkten. Det framgår av regeringens
            forsknings- och innovationspolitiska proposition att strategiska
            satsningar ska leda fram till att man tydligt involverar näringslivet
            och dess behov. Jag tror att det kommer att falla ut på ett väldigt
            bra sätt. Det handlar om satsningar på energi, klimatmodeller,
            cancer, biobanker och så vidare där man kan vidta relevanta åtgärder.
            Det handlar om forskning för att bygga en långsiktig konkurrenskraft.
            Jag tror att det kommer att falla Maria Anvret och andra i smaken
            på ett tydligt sätt.
          </note>
          <note>
            Herr talman! Jag tycker att det är lite synd att Thomas Strand
            inte utnyttjade tillfället att lämna besked om hur det samlade
            alternativet från s, v och mp ser ut. Det är väldigt lätt att
            tala om vad jag som företrädare för ett enskilt parti vill. Det
            är svårare att ta fram ett samlat och trovärdigt alternativ för
            forskningspolitiken. Vi kommer tillbaka till att i 20 procent
            av reservationerna lämnar ni ett gemensamt förslag. I åtta fall
            av tio gör ni inte det. Ni är svaret skyldiga också i framtiden.
            Vi får återkomma till det, herr talman.
          </note>
          <note type="speaker">
            Anf. 27 LAGE RAHM (mp) replik:
          </note>
          <note>
            Herr talman! Lars Hjälmered pratade om att det principiellt riktiga
            och viktiga är kvalitet. Jag kan inte annat än hålla med om att
            det är så. Jag nämnde också detta. Men dessa kvalitetssatsningar
            görs genom att man fördelar ut en mängd pengar i enlighet med
            kvalitetskriterier. Då kommer frågan hur man har kommit fram till
            dessa. Det saknas ett ordentligt underlag här. Därför skulle jag
            vilja veta hur man kom fram till just dessa kriterier och vad
            det är som gör att just den viktning som nu föreslås är den korrekta.
            Vilket underlag finns det för det? Om det inte finns något underlag
            undrar jag hur kvalitetssäkrad den här kvalitetssatsningen är.
            Om det inte finns något underlag kan man ifrågasätta om den är
            kvalitetssäkrad över huvud taget. Man kan också ifrågasätta hur
            riktig en kvalitetssatsning som inte är kvalitetssäkrad är.
          </note>
          <note>
            Jag vill också kort ta tillfället i akt att nämna att Lars Hjälmered
            påpekade att även vi skulle ha någon form av detaljstyrning. Jag
            tror att man måste se på kvantiteten när det gäller de pengar
            och resurser som avsätts i enlighet med tydliga kriterier. Vår
            detaljstyrning har en helt annan dignitet och är betydligt mindre.
          </note>
          <note>
            Men om det nu är så att de detaljstyrningar som vi har är dåliga,
            hur dålig är då inte regeringens kvalitetsstyrning, som är mycket
            större?
          </note>
          <note type="speaker">
            Anf. 28 LARS HJÄLMERED (m) replik:
          </note>
          <note>
            Herr talman! Det alliansen nu sjösätter är en väldigt omfattande
            strategisk satsning på medicin, teknik och klimat, som är grundlagd
            i ett väldigt grannlaga analys- och beredningsarbete som tydligt
            pekar ut för landet viktiga områden. Man kan kalla det för detaljstyrning
            från oppositionens sida om man vill, men att göra det å ena sidan
            och samtidigt å andra sidan i sina förslag peka ut en lång rad
            politiska områden gör oss i så fall till lika goda kålsupare.
            Men detta är i alla fall grundlagt i ett grannlaga och ordentligt
            arbete från regeringens sida med de förslag som läggs fram till
            riksdagen.
          </note>
          <note>
            När det gäller universitet och högskolor tycker jag att det är
            två viktiga saker som kommer i den här propositionen. Det ena
            är det resurstillskott som sker med drygt 1 ½ miljard. Det är
            viktigt att stärka lärosätena på det sättet med nya pengar och
            alla de möjligheter det innebär. Det andra perspektivet är kvalitetstilldelningen,
            där det är viktigt att få till en möjlighet att fördela en del
            av pengarna utifrån kvalitetskriterier.
          </note>
          <note>
            Jag kan villigt erkänna att systemet kan vara lite svårt att
            överblicka och aningen komplext i vissa delar, men jag tror att
            det är rätt att gå den vägen, att få in den typen av drivkraft,
            att sträva mot kvalitet och att använda skattepengarna på ett
            ansvarsfullt sätt. Framgången med att samla in externa pengar
            och hur man får forskningen publicerad och citerad kommer att
            kunna ge framgång och mer pengar om man är duktigare än andra
            lärosäten är.
          </note>
          <note>
            Låt mig vara tydlig på en punkt också. Det råder lite delade
            meningar där, eller snarare missuppfattningar. Det är att det
            finns en kudde i systemet som innebär att man är garanterad 90
            procent av de pengar man har 2009. Det finns alltså ingen risk
            för någon typ av utsvältning av landets universitet och högskolor.
          </note>
          <note>
            Kort och gott, herr talman, innebär detta att ett lärosäte skulle
            kunna agera på så sätt att man inte samlar in en enda extern krona
            eller får ett enda alster publicerat och citerat, och ändå är
            garanterat 90 procent av pengarna. Det finns alltså ett skydd,
            men också en möjlighet för framgångsrika forskare och lärosäten,
            och detta är viktigt och bra.
          </note>
          <note type="speaker">
            Anf. 29 LAGE RAHM (mp) replik:
          </note>
          <note>
            Herr talman! Lars Hjälmered nämnde här några saker. Han menade
            att det var viktigt att sträva mot kvalitet och så vidare. Och
            jag kan ju inte annat än hålla med, vilket jag också sade. Det
            är viktigt att sträva mot kvalitet.
          </note>
          <note>
            Problemet är att Lars Hjälmered ju inte med några ord alls beskrev
            hur man hade kommit fram till detta, bara att det var bra med
            kvalitet. Det kan vi alla enas om: Det är bra med kvalitet. Regeringen
            säger att det här är kvalitet, och det är bra med kvalitet, alltså
            är det bra. Men frågan är: Vad är det egentligen för faktorer
            man pratar om? Om man inte kan gå in och diskutera vad det faktiskt
            är för faktorer och på vilket sätt de är bra för kvaliteten blir
            det väldigt konstigt. Det skulle jag alltså fortfarande vilja
            ha svar på. Hur har man kommit fram till detta, och var finns
            det underlaget?
          </note>
          <note>
            När det gäller att detaljstyra menar Lars Hjälmered att vi kanske
            är lika goda kålsupare. Men jag vill mena att så inte alls är
            fallet, för regeringen har väldigt stora, väldigt detaljstyrande
            strategiska satsningar, och den typen av detaljstyrning gör inte
            vi. Vi har avsatt några få satsningar som vi menar särskilt borde
            pekas ut och som dessutom är mer motiverade, utifrån det perspektivet
            att de särskilt behöver pekas ut, än det som regeringen har gjort.
          </note>
          <note>
            Jag vill veta hur Lars Hjälmered menar på den punkten.
          </note>
          <note type="speaker">
            Anf. 30 LARS HJÄLMERED (m) replik:
          </note>
          <note>
            Herr talman! När det gäller faktorerna i kvalitetstilldelningen
            tycker jag att det finns en tydlig korrelation mellan de kriterier
            som finns i systemet. Är man till exempel duktig på att samla
            in externa pengar kan man få mer i det här systemet. Men det handlar
            också om en typ av så att säga allmän uppskattning i det omgivande
            samhället, alltså ett mått på hur duktig man är.
          </note>
          <note>
            Detsamma gäller publicerings- och citeringsmåtten. Där är det
            ofta så att något är kvalitetsgranskat innan man får det publicerat.
            Det finns alltså en tydlig relation och koppling.
          </note>
          <note>
            Det är också viktigt att poängtera att regeringen också anger
            i propositionen att man har för avsikt att vidareutveckla systemet,
            titta igenom underlag och komma med kriterier och möjligheter
            för att steg för steg utveckla detta system. Det är rätt och riktigt.
          </note>
          <note>
            Det jag saknar i detta, när det kommer invändningar här, är det
            samlade alternativet. Det är lätt att säga att man är emot detta.
            Men hur skulle Miljöpartiet och den samlade oppositionen ha velat
            se detta? Där saknar jag lite svar i sammanhanget.
          </note>
          <note>
            Jag tycker att det är viktigt att blicka framåt mer i detta.
            Vi är ju båda göteborgare, Lage Rahm och jag, och vi kan konstatera
            att Göteborgs universitet och Chalmers sammanlagt får 100 miljoner
            nya kronor till svensk forskning 2009 fantastiska möjligheter
            som kommer med alliansens politik. Vi i alliansen har ett trovärdigt,
            samsnackat alternativ som steg för steg vill utveckla lärosätenas
            möjligheter, inte minst inom miljö- och klimatrelaterade områden,
            som Lage Rahm tog upp i sitt anförande. Göteborgs universitet
            är till exempel starka när det gäller havsmiljöforskningen, och
            Chalmers är duktiga när det gäller hållbar mobilitet och andra
            områden. Detta är viktigt för att stärka långsiktig konkurrenskraft,
            och de stegen tar vi i alliansen.
          </note>
          <note type="speaker">
            Anf. 31 AMINEH KAKABAVEH (v) replik:
          </note>
          <note>
            Herr talman! Jag vill bara korrigera mig. Jag menade att yrka
            bifall till reservation 14, punkt 13. Det är viktigt.
          </note>
          <note>
            Jag vill också härmed replikera på det som Lars Hjälmered sade.
            I den del av propositionen som handlar om innovation menar regeringen
            att kommersialiseringen av forskningsresultat måste förbättras.
            Regeringen föreslår därför en ändring av högskolelagen. Högskolan
            ska få uppdraget att verka för att forskningen kommer till nytta.
          </note>
          <note>
            Jag undrar bara vad man menar med nytta och med kommersialisering.
            Går det att kommersialisera till exempel när det gäller humaniora
            och humanistisk forskning? Vad tycker Lars om detta? Man hävdar
            också att det redan ingår i högskolans uppdrag att samverka med
            det omgivande samhället för att informera om verksamheten. Jag
            undrar bara över den här paradoxen mellan dessa två. Kan ni reda
            ut det?
          </note>
          <note type="speaker">
            Anf. 32 LARS HJÄLMERED (m) replik:
          </note>
          <note>
            Herr talman! Vår utgångspunkt kan man väl egentligen beskriva
            så här: Svensk forskning är generellt av väldigt hög kvalitet.
            Jämfört med andra länder är det kanske snarare nyttogörande och
            kommersialisering som vi inte har varit lika duktiga på. Vår inriktning
            är att vi med olika steg, reformer och pengar i den här propositionen
            och det beslut vi i dag ska ta i riksdagen kan förbättra de möjligheterna.
            Ibland kan det mynna ut i ett företag. Andra gånger kan det vara
            nyttogörande ur lite andra perspektiv.
          </note>
          <note>
            Men det är viktigt att betona från allianspartiernas sida att
            det är viktigt att forskningen mynnar ut i någon typ av nyttogörande.
            Det gäller inte all forskning, för det finns ju en hel del forskning
            som kan vara så att säga självuppfyllande när det handlar om att
            höja den allmänna kunskapsnivån. Men generellt sett behöver vi
            bli duktigare på att nyttogöra på olika sätt. Utbildningsvetenskaplig
            forskning kommer till exempel till nytta i skolan, och det finns
            exempel på en lång rad andra områden.
          </note>
          <note>
            Jag skulle också vilja passa på och ställa en fråga till Amineh
            Kakabaveh, som i sitt inledningsanförande likt de tidigare talarna
            från oppositionen sade att det är en sådan himla detaljstyrning
            från alliansens sida. Jag skulle vilja fråga hur det egentligen
            hänger ihop när du å ena sidan säger det om våra förslag och ni
            själva å andra sidan också går ned och styr på detaljnivå. Ni
            föreslår till exempel i en av reservationerna, nr 41, att riksdagen
            ska fatta beslut om att ge ett uppdrag till forskningsfinansiären
            Fas att inrätta en professur vid en institution vid Stockholms
            universitet.
          </note>
          <note>
            Det är säkert nyttigt i det fallet, men jag kan tycka att argumentationen
            haltar lite grann när man lägger fram sådana förslag och samtidigt
            anklagar alliansen för att detaljstyra svensk forskning. Vi anser
            att vi inte gör det på ett otillbörligt eller oriktigt sätt och
            att det finns skäl för de djupt grundade analyser vi har gjort
            beträffande strategiska satsningar. Jag tycker inte att er argumentation
            håller ihop där riktigt.
          </note>
          <note type="speaker">
            Anf. 33 AMINEH KAKABAVEH (v) replik:
          </note>
          <note>
            Herr talman! Jag tycker att Lars inte har svarat på min fråga.
            För att inte behöva göra det ställer han en fråga till mig. Visst
            kan jag svara, men jag tycker att det fortfarande är otydligt
            när ni föreslår att högskolelagen ska ändras. Det du, Lars, säger
            här är en sak, och det som framgår svart på vitt är något helt
            annat. Därför tycker jag att det ni gör är väldigt otydligt.
          </note>
          <note>
            Det är många forskare och samhällsdebattörer som befarar att
            det med detaljstyrningen blir politik och ekonomiska intressen
            som i första hand blir det uppenbara.
          </note>
          <note>
            Vänsterpartiet föreslår det som man har infört i Finland, där
            man har ett forskningsråd med statsministern som ordförande. Det
            är självklart att vi har föreslagit detta, men Vänsterpartiet
            föreslår också en årlig innovationspolitisk skrivelse som går
            igenom de framsteg eller bakslag som sker på olika områden, till
            exempel de små och medelstora företagens plats i processen, kommersialiseringen
            av forskningen och den offentliga betydelsen av den enskilda människan.
            Det är vårt förslag, och det skiljer sig från alliansens.
          </note>
          <note type="speaker">
            Anf. 34 LARS HJÄLMERED (m) replik:
          </note>
          <note>
            Herr talman! Låt mig börja med forskningsrådet. Det är en väldigt
            spännande och bra tanke Vänsterpartiet kommer med. I den rena
            formfrågan har vi från alliansens sida landat i en annan lösning,
            en fortsatt forskningsberedning i Regeringskansliet. I de innehållsmässiga
            frågorna förmågan inom Regeringskansliet till strategisk kompetens
            och bedömningar av hur olika satsningar faller ut, vad man gör
            i omvärlden och annat tror jag däremot att vi är rätt överens
            om att detta behöver stärkas. Regeringen har ambitionen att fortsätta
            med detta.
          </note>
          <note>
            När det gäller nyttogörandet tycker jag att det är viktigt att
            poängtera det här med att göra flera saker samtidigt, som jag
            sade i mitt anförande. 1,8 miljarder är jättemycket pengar, herr
            talman, men man glömmer lätt bort att vi på ett bräde lägger i
            storleksordningen 12 miljarder kronor i grundpengar gör vad ni
            vill! till landets universitet och högskolor och ytterligare kanske
            4 miljarder eller drygt det via forskningsråden kvalitetsdelat.
            Man får nästan sätta de här 1,8 miljarderna i relation till de
            i storleksordningen 16 miljarder som lärosätena får och som på
            olika sätt genom direkta och indirekta anslag är fria att använda
            för dem. De strategiska satsningarna är viktiga komplement att
            använda sig av inom för landet viktiga områden. Grunden är att
            det sker en bra och grannlaga analys från regeringens sida.
          </note>
          <note>
            Vi tycker att det är viktigt att poängtera nyttogörandet av forskningen.
            Som jag sade kan det landa i bättre användning av kunnandet i
            skolan. Det kan vara företag från IT-forskning eller någonting
            annat. Tydliggörandet vi gör i högskolelagen, stärkningen av holdingbolagen
            och inrättandet av innovationskontor är några exempel på ökandet
            av nyttogörandet.
          </note>
          <note>
            Herr talman! Det har varit tydligt att de tre debattörerna från
            s, v och mp gärna talar utifrån sina egna perspektiv, om vad de
            själva och deras egna partier vill, men desto mindre utifrån hur
            det samlade alternativet från oppositionen ser ut. Det är lite
            synd att vi ännu inte har fått besked i debatten om det samlade
            alternativet.
          </note>
          <note>
            Anf. 35 ULRIKA CARLSSON i Skövde (c):
          </note>
          <note>
            Herr talman! Ett lyft för forskning och innovation! Det är lika
            bra att jag säger det på en gång: Jag är oerhört glad och stolt
            över att i dag få stå här och presentera och debattera en av de
            största satsningar som gjorts i en forskningsproposition i Sverige
            någonsin.
          </note>
          <note>
            Låt mig först berätta om bakgrunden till att detta är ett så
            viktigt dokument med tillhörande ekonomiska medel.
          </note>
          <note>
            Det är två grundläggande insikter som har varit utgångspunkten
            för arbetet med den här forsknings- och innovationspropositionen.
            Låt mig citera inledningen i propositionen om varför forskningen
            är så viktig.
          </note>
          <note>
            För det första:
          </note>
          <note>
            Mänsklighetens största utmaningar som påverkan på klimatet, energikrisen,
            vattenbristen, den utbredda fattigdomen i delar av världen, följderna
            av pågående demografiska förändringar, utdragna internationella
            konflikter och risker för pandemier kan inte hanteras på ett framgångsrikt
            sätt utan ny kunskap.
          </note>
          <note>
            För det andra:
          </note>
          <note>
            I globaliseringens tid måste svensk konkurrenskraft till stor
            del bygga på ett högt kunskapsinnehåll i våra exportprodukter,
            varför forskning, utveckling och innovation är centrala delar
            av tillväxtpolitiken.
          </note>
          <note>
            Sverige är i dag en av världens ledande forskningsnationer. Vi
            tillhör dem som satsar mest i världen och har relativt många högt
            rankade lärosäten i förhållande till vår folkmängd. En del universitet
            har en mycket lång historia med sin forskning, medan andra nyare
            lärosäten på relativt kort tid har gjort sig ett internationellt
            namn på forskararenan.
          </note>
          <note>
            Men det sker inte bara inomakademiskt. Många av Sveriges lärosäten
            har utvecklat samverkan med det omgivande samhället. Det finns
            så kallade regionala effekter av universitetens och högskolornas
            forskningsverksamhet. Enbart närvaron av ett lärosäte har inte
            så stor betydelse, utan det beror väldigt mycket på miljö, attityder
            och normer vid samverkan med den privata sektorn. Det finns tydliga
            tecken på att det i regioner med så kallade unga universitet och
            högskolor har skett större produktionsvinster än i de regioner
            där de äldre etablerade lärosätena finns. Det kanske inte är så
            konstigt att det ser ut på det sättet, eftersom många nya regioner
            i Sverige har fått möjlighet att få tillgång till den utbyggnad
            som har skett av högskolesektorn.
          </note>
          <note>
            Satsningen på forskning vid universitet och högskolor är stor,
            och jag har fått många positiva reaktioner från de mindre lärosätena;
            man är med och konkurrerar på samma villkor som de större lärosätena.
            Det finns dock en oro för att satsningen på kvalitetskriterierna
            för tilldelning av resurser, som ändå alla verkar vara överens
            om ska gälla, kommer att leda till att vissa lärosäten eller forskningsområden
            gynnas framför andra. Därför är tilldelningen viktad till exempel
            när det gäller naturvetenskap, samhällsvetenskap och humaniora.
            Det är givetvis centralt att kvalitetskriterierna är bra och av
            mycket hög kvalitet även om det inte går att få till någon millimeterrättvisa.
            Men inget system är så bra att det inte kan bli bättre, och det
            kommer man också att arbeta med på olika sätt när det gäller kvalitetskriterierna.
          </note>
          <note>
            En annan mycket viktig del som propositionen presenterar är möjligheten
            för mindre lärosäten att ansöka om forskarutbildning inom ett
            smalare område än ett helt vetenskapsområde. Jag vet att det finns
            stora förhoppningar om en egen forskarutbildning till exempel
            vid högskolorna i Västsverige, i Skövde, Borås och Trollhättan.
            Med den här propositionen ges förutsättningar för att kunna ansöka
            om och också bli tilldelad detta med riktigt hög och god kvalitet
            på den forskning man bedriver.
          </note>
          <note>
            Herr talman! Det finns stora utmaningar för forskningen i Sverige.
            Jag ska inte gå in på alla, men vill nämna bristande tvärvetenskaplighet
            och kommersialisering. Resultaten av forskningen har alltför sällan
            lett till jobb och tillväxt i Sverige. Det har också funnits en
            bristande förmåga att göra långsiktiga och samordnade strategiska
            satsningar.
          </note>
          <note>
            Vilka är då målen för forskningspolitiken?
          </note>
          <note>
            Det första målet är att stärka den fria forskningen. En grundforskning
            av hög kvalitet är själva basen i forskningen. Samtidigt behöver
            vi stärka insatserna för att nyttiggöra forskningsresultaten.
            Det sker en kraftig förstärkning av medlen till den fria forskningen.
          </note>
          <note>
            Det andra målet är hög kvalitet och relevans i forskningen. Vi
            kan inte vara bäst i världen på alla områden. Vi är oerhört bra
            på många områden, men behöver fler områden där Sverige kan toppa
            resultatligan. Det har skett tidigare och kommer också att ske
            framöver, men då i nära samverkan med näringslivet, som också
            investerar mycket i forskningen.
          </note>
          <note>
            Det tredje målet som man lyfter fram är att forskningen ska komma
            till nytta. Vi blir i en globaliserad värld alltmer beroende av
            att våra exportprodukter har ett riktigt högt kunskapsinnehåll.
            Det förutsätter satsningar på forskning av hög kvalitet och att
            näringslivet omsätter ny kunskap i varor och tjänster för världsmarknaden.
          </note>
          <note>
            Jag vill i det här sammanhanget passa på att inflika att näringslivet
            liksom lärosätena på olika sätt har varit med vid framtagandet
            av propositionen i olika led.
          </note>
          <note>
            Herr talman! Jag vill än en gång lyfta upp att vi ökar resurserna
            med 5 miljarder kronor fram till och med år 2012. Det är den största
            satsningen som har presenterats vid ett och samma tillfälle. För
            en gångs skull är satsningen också framtung. Det finns relativt
            mycket resurser i början av perioden.
          </note>
          <note>
            Det är viktigt för att vara trovärdig utifrån de insikter jag
            tidigare redovisade. Det handlar om att lösa de globala problem
            vi ser runt om i världen i dag kopplat till människors sjukdomar,
            miljön och tekniken.
          </note>
          <note>
            Vi har redan i debatten diskuterat de strategiska områden som
            vi ska satsa på framöver. Man kan länge diskutera vikten av strategiska
            områden men också innehållet i de strategiska områdena.
          </note>
          <note>
            Jag är stolt över att vi i Centerpartiet och alliansregeringen
            har pekat ut tre områden för att verkligen tydliggöra betydelsen
            av breda strategiska satsningar. Områdena är som nämnts klimat,
            medicin och teknik.
          </note>
          <note>
            Dessa områden är av särskild vikt för både samhälle och näringsliv.
            Kraftsamlingen på dem innebär att vi ger förutsättningar både
            vetenskapligt och industriellt. Det bidrar till att höja forskningskvaliteten,
            ökar förutsättningarna för kommersialisering och uppmuntrar ett
            tvärvetenskapliga angreppssätt. Men som alla förstår är bredden
            viktig i svensk forskning även utanför de strategiska områdena.
          </note>
          <note>
            Jag vill ta ett exempel som min centerpartistiske kollega Lennart
            Levi arbetat väldigt intensivt med. Det handlar om att knyta ihop
            viktiga delar av forskningen som gäller arbetsmiljö med mera genom
            centrumbildning. Här finns stora förutsättningar att inte lägga
            ihop forskningsområden under en myndighet utan att just ta till
            vara lärosätenas gemensamma och breda kompetens.
          </note>
          <note>
            Herr talman! Som centerpartist är jag glad över att detta är
            en forskningsproposition som tar ett brett grepp från forskning
            till en väldigt tydlig ambition att förbättra hela innovationssystemet.
            Ett väl fungerande system för kunskapsöverföring mellan lärosäten
            och näringsliv är avgörande för utvecklingen av de högteknologiska
            företag vi har och kommer att ha framöver i Sverige.
          </note>
          <note>
            För att stärka innovationssystemet etableras nu ett antal innovationskontor
            runt om vid olika lärosäten vid både äldre och yngre universitet.
            Det finns en diskussion om var de ska finnas. Som det nu ser ut
            är de framför allt placerade vid lärosäten som har framgångsrik
            bred forskning kopplat till de strategiska områdena. Utbildningsutskottet
            har i sitt betänkande lyft fram behovet av ett innovationskontor
            kopplat till de allra nyaste universiteten.
          </note>
          <note>
            För att stärka innovationssystemet bör också samverkansprogram
            med näringslivet utvecklas inom ramen för de utpekade strategiska
            områdena. Vi får ofta en diskussion om branschprogrammen och varför
            vi inte vill fortsätta med dessa. Detta angreppssätt skapar en
            bredare och starkare bas för en bättre utveckling för framtiden
            än de tidigare branschprogrammen.
          </note>
          <note>
            Industriforskningsinstituten ska få bättre möjlighet att fullgöra
            sina uppdrag. Lärosätena ska samverka än mer med det omgivande
            samhället, och denna samverkan ska inbegripa nyttiggörandet av
            forskningsresultat.
          </note>
          <note>
            Alliansregeringen har på olika sätt arbetat för att stärka innovationsklimatet
            i Sverige, och det finns ett antal delar som ligger utanför den
            här propositionen. Det gäller regelförenklingar och tillgång till
            riskkapital. Att vi avskaffat förmögenhetsskatten kan antas ha
            en stor betydelse för att stärka innovationsklimatet.
          </note>
          <note>
            Herr talman! Det blir inte mycket forskning utan forskare. Här
            spelar givetvis möjligheten att attrahera kvinnor och män till
            en forskarkarriär stor roll. Men det gäller också att samverkan
            mellan akademi och näringsliv utvecklas så att det blir mer attraktivt
            att gå mellan akademi och näringsliv också ur en forskares perspektiv.
            Några åtgärder är vidtagna, men regeringen avser att återkomma
            på det här området i en kommande proposition med anledning av
            bland annat Befattningsutredningens förslag.
          </note>
          <note>
            Herr talman! Hur ser då avslutningsvis alternativen ut i svensk
            politik? Finns det en lika bred samsyn på forskningens betydelse
            för Sveriges utveckling och tillväxt inom oppositionen? Det enkla
            svaret är nej. Visst har man skrivit ihop sig i någon reservation
            och i något yttrande. Men det finns också stora skillnader i synen
            på behovet av resurser.
          </note>
          <note>
            Socialdemokraterna vill ge sken av att man vill göra mycket stora
            förstärkningar, men det finns inte alls hos Vänsterpartiet och
            Miljöpartiet på samma sätt. Jag kan bara fundera på om man med
            detta vill säga att Socialdemokraterna redan tidigare hade velat
            satsa mer på forskning än de stödpartier man hade vid tillfället
            för den senaste forskningspropositionen. Det ser ut som en kraftfull
            markering åt det hållet, men jag vet inte. När Socialdemokraterna
            i sitt skuggförslag vill satsa ca 1 miljard kronor mer om året
            har Vänsterpartiet och Miljöpartiet inga sådana planer.
          </note>
          <note>
            Ett mål som sattes upp i Lissabonstrategin var 1 procent av bnp
            till forskning. Den fanns redan vid tillfället för den förra forskningspropositionen.
            Det når vi nu med alliansregeringens innovations- och forskningsproposition
            redan för år 2009.
          </note>
          <note>
            Nej, jag tycker att oppositionen i sin kritik av alliansregeringens
            politik låter som en rispig gammal LP-skiva, om ni nu minns hur
            de kan låta, som har hakat upp sig. Man säger att det är för lite
            om i princip allting och utger sig för att vara alla goda gåvors
            givare.
          </note>
          <note>
            Det är när man sitter i majoritet man har chansen att bevisa
            vad man vill och genomföra reell politik Det har vi lyckats med
            genom den här historiskt stora satsningen för forskning och innovation.
          </note>
          <note>
            Herr talman! Jag yrkar bifall till utskottets förslag i betänkande
            UbU4 Ett lyft för forskning och innovation.
          </note>
          <note>
            I detta anförande instämde Lennart Levi (c).
          </note>
          <note type="speaker">
            Anf. 36 THOMAS STRAND (s) replik:
          </note>
          <note>
            Herr talman! Man kan inte utveckla svensk forskning utan duktiga
            forskare. Det är då särskilt viktigt att fokusera på yngre forskare.
            De utför drygt 40 procent av den forskning som sker vid inhemska
            lärosäten. Därtill är många doktorander lärare i grundutbildningen.
          </note>
          <note>
            Det här är en viktig fråga för oss socialdemokrater. Därför har
            tidigare socialdemokratiska regeringar gjort flera insatser för
            att förbättra doktorandernas situation. Men från er i den borgerliga
            majoriteten är det förvånansvärt tyst i denna fråga när man nu
            läser forskningspropositionen.
          </note>
          <note>
            Trots att doktoranderna är den enskilt största gruppen inom akademien
            som bidrar till svensk forskning saknar ungefär en tredjedel av
            doktoranderna anställning. De är stipendiefinansierade, får utbildningsbidrag
            eller saknar finansiering. En stor andel av dessa doktorander
            saknar tillgång till de sociala trygghetssystem och förmåner som
            är norm på arbetsmarknaden.
          </note>
          <note>
            Jag menar att svensk forskning kommer att försvagas om inte forskarutbildning
            och akademisk karriär efter disputation är ett möjligt och attraktivt
            alternativ för våra mest lovande studenter. Jag tycker när jag
            läser forskningspropositionen att ni sviker de yngre forskarna.
          </note>
          <note>
            Varför gör ni så lite för att stärka de yngre forskarnas ställning?
            Varför gör ni knappt några insatser för att tillgodose behovet
            av återväxt när vi vet att forskarkåren står inför ett massivt
            generationsskifte?
          </note>
          <note>
            Anf. 37 ULRIKA CARLSSON i Skövde (c) replik:
          </note>
          <note>
            Herr talman! Jag delar Thomas Strand syn att det är oerhört viktigt
            med en återväxt inom forskarvärlden och att både kvinnor och män
            vågar satsa på en karriär som på olika sätt gör att de är med
            och bidrar till Sveriges tillväxt på många olika sätt.
          </note>
          <note>
            Som Thomas Strand hörde sade jag i mitt inlägg att det på området
            när det gäller forskare pågår ett arbete inom Regeringskansliet
            kopplat till Befattningsutredningens förslag. Vi nämner i forskningspropositionen
            en del om problematiken men också möjligheterna att rekrytera.
            Vi avser också att återkomma från regeringens sida för att på
            ett än mer tydligt sätt visa på möjligheterna för både kvinnor
            och män att satsa på en forskarkarriär.
          </note>
          <note>
            Jag skulle ändå vilja säga att detta inte på något sätt är ett
            nyuppkommet problem. Det är en fråga som har varit aktuell under
            väldigt lång tid. Att nu i opposition stå och tala om att vi sviker
            den här gruppen av unga forskare och så vidare känner jag är lite
            magstarkt av Thomas Strand.
          </note>
          <note>
            Jag talade väldigt tydligt i mitt anförande om att vi kommer
            att återkomma med en proposition som behandlar det här området.
            Vi anser och lägger mycket stor vikt vid att forskarna utgör grunden
            för forskningen i Sverige och också i det internationella sammanhanget.
            Därför återkommer vi i frågan.
          </note>
          <note type="speaker">
            Anf. 38 THOMAS STRAND (s) replik:
          </note>
          <note>
            Herr talman! När man ställer en fråga som man inte kan få svar
            på blir standardsvaret: Det kommer sedan. Det har jag hört flera
            gånger tidigare från borgerliga företrädare.
          </note>
          <note>
            Det här är en ganska omfattande proposition, drygt 250 sidor.
            Vad jag kan se finns en och en halv sida om yngre forskare, och
            det är lite allmänt hållet. Varför sviker ni yngre forskare? Varför
            lyfter ni inte upp det här viktiga dokumentet som blickar fyra
            år framåt? Det kommer sedan, svarar Ulrika Carlsson.
          </note>
          <note>
            Att bli antagen som doktorand är en dröm för många studenter.
            Konkurrensen om platserna är ofta mycket hård. Ändå är det långt
            ifrån en drömtillvaro som väntar den som får en plats. Jag tänker
            på alla dem som går flera år med ett utbildningsbidrag på 14 900
            kronor i månaden. Jag tänker på dem som är finansierade av stipendier
            och som inte kan bli sjuka eller bli föräldrar utan att riskera
            sin försörjning. Jag tänker på alla dem som går som så kallade
            skuggdoktorander och som utför forskning utan att vara formellt
            antagna. De saknar allt skydd och alla rättigheter och lever hela
            tiden på nåder hos äldre forskare som de levererar forskningsresultat
            till i hopp om att bli antagna någon gång.
          </note>
          <note>
            Den här problematiken är för oss jätteviktig, och vi har lagt
            fram förslag om detta i vår motion. Vi vill utveckla och stärka
            yngre forskare. I den här propositionen sägs ingenting om detta
            för det kommer sedan.
          </note>
          <note>
            Ulrika Carlsson! Jag skulle gärna vilja att du förklarar för
            mig och för alla som lyssnar på den här debatten varför det sägs
            så lite i den här propositionen. Varför är standardsvaret det
            kommer sedan?
          </note>
          <note>
            Anf. 39 ULRIKA CARLSSON i Skövde (c) replik:
          </note>
          <note>
            Herr talman! Ibland får man faktiskt acceptera att inte allting
            sker på en gång. Vissa saker får ske vid ett senare tillfälle.
            Just för att detta har så stor betydelse lägger vi särskild vikt
            vid att genomlysa området och se vad som ska göras.
          </note>
          <note>
            Jag är mycket väl medveten om den mycket tuffa situation som
            många forskarstuderande och personer som förbereder sig för disputation
            har. Jag har sett det på väldigt nära håll i den egna familjen
            och vet hur tufft det kan vara under en lång period.
          </note>
          <note>
            Vi jobbar med problemen och kommer att återkomma när vi har så
            pass goda resultat att det vi föreslår på sikt kommer att kunna
            stärka attraktionskraften och attrahera både kvinnor och män att
            söka sig till forskaryrket. Som jag nämnde i mitt anförande vill
            vi också öppna för möjligheter för forskare att gå mellan akademi
            och näringsliv och verkligen utnyttja potentialen för Sveriges
            tillväxt och för att klara av de globala utmaningarna som vi måste
            göra framöver. Forskarna är nyckelaktörer i detta, och därför
            lägger vi stor vikt vid det.
          </note>
          <note>
            I den proposition som regeringen nu har lagt fram och som vi
            behandlar i dag handlar det mycket om på vilket sätt vi bygger
            en forskningsinfrastruktur. Vi lägger oerhört mycket mer medel
            på forskningen. Det är jätteviktigt, och därför avser vi också
            att återkomma för att lyfta upp också forskarnas viktiga betydelse.
            Det gäller både de yngre forskarna och dem som vill göra en karriär
            som forskare. Vi behandlar det området i särskild ordning.
          </note>
          <note>
            Nu är det tredje gången jag upprepar att i propositionen ligger
            de andra delarna som vi nämner. Vi pekar på behovet av fortsatt
            arbete, och vi avser att återkomma. Det handlar inte om att återkomma
            bara för att dra ut på tiden, utan det handlar verkligen om att
            lägga så pass stor vikt och stort engagemang i frågan så att vi
            kan komma fram med ett bra resultat.
          </note>
          <note type="speaker">
            Anf. 40 LAGE RAHM (mp) replik:
          </note>
          <note>
            Herr talman! Ulrika Carlsson nämnde att det är bra att kvalitetskriterierna
            är viktade och att regeringen kommer att förbättra dem. Åtminstone
            uppfattade jag det så.
          </note>
          <note>
            Det låter bra. Men frågan kvarstår fortfarande: Varför har man
            valt just dessa kriterier? Vad ligger bakom det? Det framgår inte
            av propositionen. Man har tagit en del av kriterierna från Resursutredningen
            och gjort om dem lite. Andra har man tagit bort utan att riktigt
            redovisa underlag. Det tycker inte jag är bra inför att man begär
            att riksdagen ska ta ställning. Jag skulle alltså vilja veta vad
            det är som har gjort att man har valt just dessa kriterier.
          </note>
          <note>
            Ulrika Carlsson nämnde också att det är bra att de är viktade.
            Jag kan hålla med om att det finns en klar poäng i det, men varför
            är de viktade på just detta sätt? Varför är viktningarna 2, 1,5,
            1,1 och 1? Varför inte 2, 1,7, 1,2 och 0,95 till exempel? Det
            finns inget riktigt underlag. Det skulle vara intressant att veta
            varför man har kommit fram till det man kommit fram till.
          </note>
          <note>
            Slutligen vill jag bara säga att jag är glad att Ulrika Carlsson
            har insett att det är när man sitter i majoritet som man kan visa
            vad man vill. Det är tyvärr så det är. Jag hade önskat att vi
            hade suttit i majoritet, för då hade vi haft en bättre och enig
            proposition att ta ställning till här. Det hade varit bra.
          </note>
          <note>
            Anf. 41 ULRIKA CARLSSON i Skövde (c) replik:
          </note>
          <note>
            Herr talman! Angående det sista hade det kanske varit bra, det
            vet inte jag.
          </note>
          <note>
            När det gäller fördelningen av kvalitetskriterier har man ibland
            en tro att allt ska vila på vetenskaplighet och så vidare, men
            ibland får man acceptera att det också görs en bedömning i politiska
            sammanhang.
          </note>
          <note>
            När det gäller Resursutredningens förslag som Miljöpartiet har
            lyft fram i sin motion gjorde Centerpartiet bedömningen att om
            man skulle köpa det förslaget skulle det drabba de mindre lärosätena
            på ett mycket olyckligt sätt. För att ta ett ansvar för att forskningen
            fortsatt finns i hela Sverige har vi sett det viktigt att både
            bedöma utifrån accepterade kvalitetskriterier inte bara i vårt
            eget land utan också internationellt och att också göra en rimlighetsbedömning
            på vilket sätt man kan fördela forskningsresurserna.
          </note>
          <note>
            Jag har inte grottat djupare i det, men jag skulle kunna ställa
            samma fråga tillbaka: Vilken vetenskaplig grund fanns för tidigare
            tilldelning i forskningspropositionerna, där man lade forskningsresurser
            till olika delar? Vi har varit väldigt tydliga i fördelningen:
            Det handlar om 8 000 per student i ett basanslag, och sedan är
            det fördelat enligt kvalitetskriterier.
          </note>
          <note>
            Den tydligheten som vi visar i vårt förslag tycker jag är bra.
            Sedan finns det en önskan om att ytterligare kvalitetssäkra kvalitetskriterierna,
            och det är ett viktigt förbättringsarbete som man måste syssla
            med hela tiden.
          </note>
          <note type="speaker">
            Anf. 42 LAGE RAHM (mp) replik:
          </note>
          <note>
            Herr talman! Ulrika Carlsson nämnde här att det är viktigt att
            fortsätta jobba med och se till att man har en vetenskaplig grund
            för kvalitetskriterierna. Det tycker jag är väldigt bra, och jag
            önskar att det kommer fram snart.
          </note>
          <note>
            Jag kan också hålla med om att man ibland får acceptera en bedömning.
            Men det borde i sådana fall tydligt framgå att det här är en bedömning
            som inte baseras på något mer än vår bedömning. Man kanske också
            kunde motivera varför man gör det. Om det är så att det är omöjligt
            att få fram något annat underlag är det en sak. En annan sak kan
            vara att man har valt att inte ta fram något underlag för att
            man hellre vill göra en bedömning. Det kan också vara intressant
            att veta.
          </note>
          <note>
            När det gäller den förra forskningspropositionen satt jag inte
            i riksdagen då och kan inte svara helt för den.
          </note>
          <note>
            Däremot kan jag bestämt säga att jag tycker att det finns mer
            av tydlighet i och med att regering och riksdag väljer att lägga
            vanliga grundanslag på ett visst sätt. Det är mer en tydlighet
            genom att det inte handlar om en vetenskaplig grund i det perspektivet,
            för man har inte ett sådant uttalat syfte som man kan mäta vetenskapligt
            i förhållande till, vilket man ju har när man har kvalitetskriterier.
            Då vill man ha kvalitet. Då är frågan: Hur uppnår man det? Det
            är en helt annan situation. Jag skulle ändå vilja att det framgick.
          </note>
          <note>
            Anf. 43 ULRIKA CARLSSON i Skövde (c) replik:
          </note>
          <note>
            Herr talman! Först ett klargörande. Jag vet inte om jag sade
            att vi framöver kommer att kunna garantera att kvalitetskriterierna
            kommer att kunna vila på vetenskaplig grund på det sättet. På
            det sätt som Lage Rahm ställer frågorna kan jag nästan läsa ut
            att man insinuerar att regeringen inte skulle ha ett underlag
            för sina beslut. Så är absolut inte fallet. Det finns goda underlag
            för beslutet, men det jag sade var att man ändå måste göra en
            rimlighetsbedömning.
          </note>
          <note>
            Om det finns en vetenskaplig grund för att man med fakultetsmedel
            räknar upp med vissa procentsatser utan att ta hänsyn till kvalitetskriterier
            känner jag att det är ett väldigt trubbigt instrument för att
            stärka kvaliteten i forskningen i Sverige. För mig är det viktigt
            att vi har accepterade kvalitetskriterier som på olika sätt ger
            en möjlighet för forskare att veta på vilket sätt de blir bedömda
            för tilldelning av ytterligare resurser.
          </note>
          <note>
            Vi har också en grundtilldelning till varje universitet och högskola
            som givetvis är väldigt viktig. Där nämnde jag i min tidigare
            replik 8 000 kronor per student. Det har ju stärkt framför allt
            tilldelningen till de allra minsta lärosätena och ger dem en möjlighet
            att bygga upp de forskningsprofiler som man mycket framgångsrikt
            har börjat bygga upp.
          </note>
          <note>
            Visst finns det ett underlag för de beslut som regeringen fattar
            också kopplat till vilka kvalitetskriterier som gäller och vilken
            bedömning man gör. Men det fanns också tillfälle för oppositionen
            att ställa frågor, vilket man valde att inte göra till de experter
            från departementet som fanns närvarande. Jag kan bara beklaga
            att man inte tog tillfället i akt.
          </note>
          <note type="speaker">
            Anf. 44 AMINEH KAKABAVEH (v) replik:
          </note>
          <note>
            Herr talman! Jag skulle bara vilja påpeka att Ulrika Carlsson
            står här och pratar om att det är jätteviktigt med fördelningen
            när det gäller forskare eller studerande som forskar på genus.
            Jag undrar hur man har mage att påstå det i talarstolen när det
            inte ens nämns i forskningspropositionen. Man reducerar nämligen
            hela jämställdhetsaspekten, mäns våld mot kvinnor och kvinnors
            hälsa och diskriminering.
          </note>
          <note>
            Jag undrar verkligen, om det är så himla viktigt för Centerpartiet
            och Ulrika Carlsson, varför ni inte har viljan över huvud taget
            att helt enkelt bygga på den principen eller det strategiska tänkande
            som har funnits sedan 1995? Där såg man till att till exempel
            sex genusprofessorer skulle finnas. Man utlyste framför allt tjänster
            för tolv kvinnliga professorer eller genusprofessorer. Om det
            är så himla viktigt, varför satsar ni inte på den forskningen?
            Varför nämner ni inte ens genusforskningen? Den får inte uppmärksamhet
            utifrån sina egna vetenskapliga förtjänster. Det är jätteviktigt,
            tycker jag, att få ett svar på det.
          </note>
          <note>
            Anf. 45 ULRIKA CARLSSON i Skövde (c) replik:
          </note>
          <note>
            Herr talman! Jag vet inte riktigt vad det var jag hade mage att
            prata om som inte skulle stämma med den politik som vi genomför.
            Det här är en historiskt stor satsning på forskning och innovation.
          </note>
          <note>
            Om vi ska prata om genusperspektiv, om vi ska prata om kvinnor
            och män som är med och forskar och om vi ska prata om de viktiga
            delarna inom alla forskarområden som det är att ha ett jämställdhetsperspektiv
            tror jag att det är viktigt att ta den debatten. Det känns som
            om den i det här läget är reducerad till att gälla enbart genusforskningen.
          </note>
          <note>
            Det är klart att ett jämställdhetsperspektiv är viktigt när det
            gäller de tre strategiska områden som regeringen har valt att
            lyfta fram, teknik, klimat och medicin. Det är otroligt viktigt
            att vi har ett jämställt forskarsamhälle med både kvinnor och
            män som har goda förutsättningar att på lika villkor bedriva en
            högkvalitativ forskning.
          </note>
          <note>
            Jag har också i mina tidigare anföranden i den här talarstolen
            nämnt vikten av att det finns kvinnliga professorer likaväl som
            manliga professorer, att vi har ett jämställt forskarsamhälle.
            För mig är det fortsatt viktigt att satsa på att det finns ett
            brett jämställdhetsperspektiv i forskningen och att inte reducera
            jämställdhetsfrågorna enbart till genusforskningen.
          </note>
          <note>
            Om jag kunde få ett klargörande av vad det var jag hade mage
            att prata om när det gäller jämställdhetsområdet tar jag gärna
            det.
          </note>
          <note type="speaker">
            Anf. 46 AMINEH KAKABAVEH (v) replik:
          </note>
          <note>
            Herr talman! Vi är helt överens om att det är jätteviktigt att
            satsa på att det när det handlar om klimatforskning, medicinsk
            forskning och annan forskning ska finnas lika många kvinnliga
            professorer. Problemet är att det inte framgår alls i denna forskningsproposition.
            Det anser jag är motsägelsefullt.
          </note>
          <note>
            Jag håller med Ulrika i debatten, att det är jätteviktigt att
            man försöker satsa på detta. Problemet är om man inte bryr sig
            om att nämna det och inte tycker att det är viktigt i ett samhälle
            som bygger på patriarkala strukturer, som alla andra samhällen
            även om vi i Sverige har kommit mycket längre i både forsknings-
            och jämställdhetsarbete. I dag kan vi tyvärr inte prata om detta
            för den här högerregeringen har under de två år som gått bidragit
            till en backlash på alla områden, inte minst inom vård och omsorg.
          </note>
          <note>
            Du pratade om att det är jätteviktigt att förstärka till exempel
            den kliniska forskningen där du nämnde kvinnor och män. Hur kan
            man göra det när man privatiserar överallt och insynen minskar?
            Arbetet för jämställdhet och fördelningen till forskning och antagning
            av studerande påverkas naturligtvis också direkt. Det finns en
            samverkan och en påverkan på de här områdena.
          </note>
          <note>
            Jag finner ett väldigt problem i denna forskningsproposition
            när det gäller själva genusaspekten och genusforskningen. Många
            sådana forskare och genusvetare håller i den här debatten med
            oss i Vänsterpartiet om att man helt enkelt bortser från genusforskningen
            i den här propositionen.
          </note>
          <note>
            Anf. 47 ULRIKA CARLSSON i Skövde (c) replik:
          </note>
          <note>
            Herr talman! Jag tror att det är oerhört viktigt att i arbetet
            när det gäller just forskares situation återkomma till på vilket
            sätt vi kan skapa förutsättningar för att både kvinnor och män
            ska kunna välja attraktiva karriärer som forskare på olika sätt.
            Vi ser redan i dag att det är relativt många kvinnor i grundutbildningen
            inom den högre utbildningen. En hel del disputerar, men ganska
            få fullföljer hela karriärvägen upp till en professorskarriär
            till exempel.
          </note>
          <note>
            Det är klart att det där finns oerhört viktiga insatser att göra.
            Därför tycker jag att det är så viktigt att den här regeringen
            har lyft fram behovet av jämställdhetspolitik i hela skolan. Man
            har nu tillsatt en jämställdhetsdelegation, och man ser att det
            från första början är viktigt att ge både pojkar och flickor i
            skolan bra förutsättningar för att tillgodogöra sig goda kunskaper
            och för att på det sättet också stärka möjligheten att skapa ett
            jämställt forskarsamhälle framöver. Det tar tid, men vi avser
            att i det arbetet återkomma när det gäller möjligheter för både
            kvinnor och män att söka sig till en forskarutbildning.
          </note>
          <note>
            När det gäller forskningspropositionen som helhet vill jag än
            en gång betona att det här inte är något som ska skilja ut det
            ena könet från det andra. Det här är en historiskt stor satsning
            där det handlar om att satsa på tre strategiska områden, men också
            på många andra områden, där vi ser behovet av svensk tillväxt.
            Också för att vara med och arbeta med många av de globala problem
            som vi ser framöver är det viktigt att denna satsning på forskning
            nu kommer som också är framtung. I det sammanhanget gör vi också
            kraftfulla satsningar för att stärka hela forskarsamhället framöver.
            Det ser jag fram emot.
          </note>
          <note type="speaker">
            Anf. 48 ULF NILSSON (fp):
          </note>
          <note>
            Herr talman! Det varierar hur mycket forskning uppmärksammas
            i medierna i olika sammanhang. Ibland när forskare är ett viktigt
            vaccin mot till exempel hiv på spåren eller när någon annan forskare
            utvecklar en ny avancerad teknik för mobiltelefoni blir det mycket
            uppmärksamhet i medierna. Då är det många som applåderar. När
            det visar sig att stamcellsforskning kanske kan leda till att
            Alzheimers kan botas eller lindras blir det också uppmärksamhet.
            Det blir också uppmärksamhet några dagar i december när det är
            Nobelpristagare i Stockholm.
          </note>
          <note>
            Till vardags är det däremot inte så mycket uppmärksamhet kring
            forskning. Vardagen bakom de stora upptäckterna är tämligen okänd
            för de flesta. Det är över huvud taget inte alltid så lätt att
            förstå glädjen med långsiktig grundläggande forskning. Historien
            är full av exempel. På 1800-talet fanns en matematiker, George
            Boole, som utvecklade algebran på ett sätt som nu ligger till
            grund för det moderna dator- och IT-samhället. När han gjorde
            det var inga datorer uppfunna, och ingen människa kunde riktigt
            föreställa sig vad man skulle ha för glädje av hans forskning.
            Det finns många exempel. När Marie Curie utforskade radioaktiviteten
            kunde man inte riktigt föreställa sig vilken glädje cancerforskningen
            skulle ha av det. En klassisk fråga i dag är: Hade Albert Einstein
            fått pengar för sin grundforskning och den forskning som ledde
            till relativitetsteorin?
          </note>
          <note>
            Min slutsats är att ett land som vill vara med bland de forskningsledande
            måste skapa utrymme för just nyfikenhetsforskning som inte är
            beroende av kortsiktiga beslut om vad politiker tror blir nyttigt
            nästa år. Samtidigt måste också ett land som ska bli framgångsrikt
            satsa på att forskningen nyttiggörs och att det blir produkter
            som kommer ut på marknaden. Båda delarna behövs och är lika viktiga.
          </note>
          <note>
            Investeringar i forskning bär frukt först många år senare. Samma
            sak är det med neddragningar och besparingar i forskning. Det
            märks i att kvaliteten sjunker efter några år. Det är det som
            ibland gör forskningen så svår för politiker, nämligen att det
            handlar om så långsiktiga satsningar.
          </note>
          <note>
            Herr talman! Under Socialdemokraternas tolv år vid regeringsmakten
            tunnades resurserna till forskning ut kraftigt. Forskarnas beroende
            av tillfälliga anslag ökade. Den mycket underfinansierade utbyggnaden
            av högskolorna och högskoleutbildningen som den socialdemokratiska
            regeringen genomförde urholkade också forskningsresurserna. I
            verkligheten upplevde vi i budget efter budget att de socialdemokratiska
            forskningspengarna inte ens täckte pris- och löneökningarna.
          </note>
          <note>
            Det här resulterade i två viktiga konsekvenser. Det var brist
            på pengar till forskning, och det var också mindre frihet för
            forskarna. De måste hitta forskningsobjekt där de råkade hitta
            pengar.
          </note>
          <note>
            Nu ger forskningspropositionen äntligen ett rejält tillskott
            på 5 miljarder kronor de närmaste fyra åren. Det är en 14-procentig
            ökning. Det är dubbelt så mycket som den forskningsproposition
            som Socialdemokraterna lade fram för fyra år sedan. I verkligheten
            är det den största satsningen på forskning hittills i Sverige.
          </note>
          <note>
            En stor del av detta går just till fri forskning på universitet
            och högskolor mer än 1 ½ miljard. De får en kraftig höjning av
            sina direkta anslag det som kallas fakultetsanslagen.
          </note>
          <note>
            Dessutom finns det nya begreppet som har diskuterats här, nämligen
            strategiska satsningar. Det är alltså områden som dels bedöms
            som viktiga, dels bedöms som att svensk forskning är särskilt
            framgångsrik och har möjlighet att tävla internationellt. Det
            har visat sig att många av de stora forskningsländerna i världen
            har sådan strategisk forskning. Regeringen har valt medicin, teknik,
            klimat och miljö. Det mesta av pengarna går direkt till lärosätena.
            Det är fortfarande även ett stöd för den fria forskningen.
          </note>
          <note>
            Utan fri universitetsforskning blir det inte underlag för forskning
            och utveckling i företagen. Men utan ett bra företagsklimat med
            riskkapital blir det inte mycket forskning och utveckling i företagen
            heller. Sverige behöver alltså både fri grundforskning och behovsinriktad
            forskning i samarbete. Därför föreslås i forskningspropositionen
            innovationskontor och satsning på lärosätenas holdingbolag för
            att jobba med att få ut forskningsprodukter i företagen. Det pågår
            också, glädjande nog, en beredning om skatteförmåner för bidrag
            till forskning.
          </note>
          <note>
            Jag har ett antal år här i riksdagen för Folkpartiets räkning
            och tillsammans med de andra borgerliga partierna röstat för större
            forskningssatsningar. Jag har ständigt blivit nedröstad av Socialdemokraterna,
            Miljöpartiet och Vänsterpartiet. Därför tänkte jag när jag läste
            era motioner att det skulle bli intressant att få se vad ni tycker
            om forskningspropositionen. Det är svårt att få en enhetlig bild.
            Dels finns det inte någon samlad opposition, var och en skriver
            om sitt, dels är det inte alltid lätt att få en samlad bild av
            vad de olika partierna var för sig tycker.
          </note>
          <note>
            Socialdemokraterna säger till exempel att de strategiska satsningarna
            är för detaljerade. De tycker att det är för detaljerat att peka
            ut områden som cancerforskning, energi, krisberedskap och säkerhet.
            Samtidigt säger Socialdemokraterna att riksdagen ska öronmärka
            till exempel 20 miljoner för forskning om kvinnors arbetsmiljö.
            Vänsterpartiet vill att 30 miljoner ska gå till genusforskning,
            och Miljöpartiet vill ha en summa till transportforskning. Allt
            detta är summor som ingår i regeringens stora strategiska satsningar.
            Ni går alltså in på ännu lägre detaljnivå, men ni kritiserar samtidigt
            regeringen för att vara för detaljerad.
          </note>
          <note>
            Jag kan nämna mycket här. Socialdemokraterna säger sig också
            vilja ha strategisk forskning mer riktad mot företagen. Men det
            vill inte Vänsterpartiet. De säger ingenting om det. På många
            detaljnivåer tycker oppositionen att man ska fatta beslut, men
            man tycker tydligen samtidigt att det är alldeles för detaljerat
            att skjuta till strategiska pengar till cancerforskningen och
            klimatforskningen i stort, som regeringen gör.
          </note>
          <note>
            När det gäller satsningen på att nyttiggöra forskningen och pengar
            till holdingbolagen på högskolorna föreslår Socialdemokraterna
            mer resurser, men det finns inget konkret från Vänsterpartiet
            och Miljöpartiet.
          </note>
          <note>
            Socialdemokraterna vill omvandla Utbildningsvetenskapliga kommittén
            som i Vetenskapsrådet jobbar med utbildningsforskning till ett
            eget ämnesråd medan Vänsterpartiet vill lägga in utbildningsforskningen
            i Forskningsrådet för arbetsliv och socialvetenskap.
          </note>
          <note>
            I verkligheten kommer en mängd viktiga detaljområden att få stärkta
            resurser tack vare de stora övergripande satsningarna som regeringen
            gör.
          </note>
          <note>
            I propositionen finns också förslag om hur kvaliteten ska styra
            resurstilldelningen. Regeringen föreslår att 10 procent av de
            nya medlen ska fördelas efter kvalitet. Det baserar sig på dels
            hur mycket forskning som uppmärksammas i vetenskapliga tidskrifter
            och så vidare, dels hur mycket externa medel man får. Dessutom
            ska forskningen få resurser beroende på hur många studenter ett
            lärosäte har. Så småningom återkommer regeringen med ytterligare
            utredning och beredning om hur utvärdering av kvalitet kan utvecklas.
          </note>
          <note>
            Socialdemokraterna säger nej utan att ha något motförslag. De
            säger att en del högskolor kommer att förlora på systemet. Om
            ni från Socialdemokraternas och oppositionens sida vill ha någon
            form av premiering av kvalitet måste någon på sikt få lite mer
            och någon annan få lite mindre. I dagens proposition och i dagens
            läge tack vare den stora kvalitetshöjningen får alla i praktiken
            mer.
          </note>
          <note>
            Hur tänker ni er att kvalitet ska belönas om man samtidigt säger
            att alla ska få lika mycket?
          </note>
          <note>
            Herr talman! Oppositionens kritik kan sammanfattas med att alla
            tre partierna säger att mycket är bra i regeringens förslag, men
            vad då, säger jag? Det finns ett stort men. Ingen förnekar i alla
            fall att resurserna till forskning ökar.
          </note>
          <note>
            Jag får då ge det erkännandet till Socialdemokraterna att deras
            budgetförslag, motförslag, är betydligt bättre i opposition än
            de propositioner de lade fram under tolv år i majoritet. Visst
            är Socialdemokraterna bättre i opposition, och därför finns det
            skäl att de ska få stanna i opposition ett bra tag till.
          </note>
          <note>
            Äntligen har vi fått en forskningspolitik som höjer ambitionen,
            både när det gäller kvalitet och när det gäller att satsa resurser.
          </note>
          <note>
            Bifall till förslaget i betänkandet och avslag på motionerna!
          </note>
          <note type="speaker">
            Anf. 49 YVONNE ANDERSSON (kd):
          </note>
          <note>
            Herr talman! Forskningsministern, kolleger och alla som lyssnar!
            Det här är en fantastiskt trevlig dag, tycker jag. Efter många
            år när vi har följt forskningspolitiken jag har själv haft förmånen
            att följa också dess konsekvenser under ett antal år innan jag
            blev riksdagsledamot kan vi nu sitta här och debattera, informera
            och klargöra en proposition som faktiskt är ett lyft. Det är en
            unik proposition. Det är ett unikt förslag som vi kommer att fatta
            beslut om senare i dag. Det är på en rad punkter ett genombrott.
            Jag tycker att det är glädjande, för det handlar om framtiden,
            om framtidshoppet och om hela den delen.
          </note>
          <note>
            Jag vill allra först yrka bifall till förslaget i betänkandet
            och avslag på alla de reservationer som naturligtvis, enligt mitt
            förmenande, saknar grund.
          </note>
          <note>
            Jag tänker nu ta upp några punkter där jag tycker att just vår
            forskningsproposition är väldigt bra. Jag vill samtidigt tala
            om att jag självklart står bakom mina kolleger som tidigare har
            varit här framme och gjort jättebra redovisningar av innehållet
            i propositionen.
          </note>
          <note>
            Den första delen är att det för första gången är en forskningsproposition
            som tar ett helhetsgrepp om både forskning och innovationer. Vi
            vet att grundforskning är oerhört viktigt, men vi vet också att
            vi behöver få en mylla, ett ramverk, för hur våra goda framforskade
            goda idéer också kan nyttiggöras, hur de kan bli verklighet i
            form av kommersialisering, hur vårt land ur tillväxtsynpunkt kan
            dra nytta av den viktiga forskningen. Det här är någonting som
            vårt förslag nu uppmärksammar.
          </note>
          <note>
            Det intressanta med det här är att både de som rätt så enhetligt
            sysslar med forskning och innovation, och som många gånger stöds
            av våra industrinära forskningsråd, Vinnova och andra, och de
            som mer lärosätesnära jobbar med grundforskning tycker att de
            får för lite pengar. Det är ett sundhetsuttryck. Det är någonting
            vi ska vara tacksamma för. Den dagen någon del sätter sig och
            säger att de får tillräckligt med pengar, att de inte vill ha
            mer, ska vi vara oroliga i den här lokalen. Då ska vi i parlamentet
            och i regeringen vara oroliga.
          </note>
          <note>
            Det här är ett sundhetsuttryck, att man är kreativ, att man har
            idéer, att man går framåt, att förutsättningarna finns för den
            viktiga och utvecklande forskningen. Därför ska vi här i dag säga
            att det är jättebra om man tycker att man inom den viktiga humanistiska
            forskningen får för lite. Alla får nämligen mer. Det är jätteviktigt
            om de i ett industrinära forskningsråd tycker att de får för lite.
            Javisst! De får också mycket mer än de någonsin har fått. 5 miljarder
            fram till 2012 aldrig någonsin i svensk historia har vi gett så
            mycket till forskning.
          </note>
          <note>
            Vad har vi nu att vara glada för? Jo, det är att vi har ett livligt,
            kraftfullt forskningssamhälle där människor finns på alla fronter
            och är beredda att ta sitt ansvar för vårt lands framtid, att
            utveckla idéer och att finnas med på hela arenan för att utveckla
            Sverige. Det här är unikt.
          </note>
          <note>
            Vilken är då den tredje delen som är unik? Jag har tagit upp
            att det är ett helhetsgrepp på forskning och innovation, och jag
            har tagit upp att det är 5 miljarder, den största satsning som
            man någonsin har gjort på svensk forskning. Det tredje är att
            det är första gången som vi står inför ett resursfördelningssystem
            det är väl inte illa, herr talman som är synligt, förutsägbart
            och långsiktigt och där vi kan följa pengarna. Det är ett resursfördelningssystem
            som är noggrant beräknat, där var och en som vill ha kriterier
            kan få det.
          </note>
          <note>
            Jag har under två mandatperioder interpellerat dåvarande utbildningsministrar
            om hur man beräknar medel till forskningen, och jag har aldrig
            kunnat få ett svar som går utöver det fantastiska begreppet tradition.
            Det ser inte jag som ett klart kriterium.
          </note>
          <note>
            I dag har vi svaret. Vi har en noggrant, väl genomförd resursfördelning
            byggd på en utredning gjord av professor Dan Brändström och som
            sedan naturligtvis har anpassats.
          </note>
          <note>
            Vi i alliansen vill inte att något lärosäte ska få mindre pengar.
            Vi har satt ribban. Ingen får mindre pengar. Det är bra att det
            är ett ansvarstagande, därför att den del som kommer till som
            är kvalitetsfrämjande får man söka. Det gör att varje lärosäte
            i det här landet har möjlighet att ta del av den omfattning av
            forskningen som finns.
          </note>
          <note>
            Den splittrade vänsteroppositionen har inte haft ett spår av
            detta. Sedan får ni alla säga vad ni vill, men jag har undersökt
            det här i åratal och aldrig lyckats få koll på det. Rektorerna
            i landet har inte heller fått det. Nu har vi det. Och vi i alliansen
            är eniga om att detta är bra.
          </note>
          <note>
            Det är också första gången som näringslivet på allvar får vara
            med och bestämma vilka områden som ska beforskas. Det kritiserar
            man från den s-styrda splittrade oppositionen. Näringslivet har
            varit med hela vägen i det här arbetet. Jag har kunnat följa det
            via Svenskt Näringsliv. Men för att vara riktigt säker har jag
            dessutom fått det bekräftat av dem som har varit med på vägen.
            Det är den verklighet som vi har levt med, och vi har under hela
            den tid som det här arbetet har pågått haft kontakter. Vi vet
            att det är så. Då är det väl viktigt att den sanningen kommer
            fram också i detta forum.
          </note>
          <note>
            Svenskt Näringsliv har varit med om att ta fram de strategiska
            områdena: klimat, teknik och medicin. Sedan kan man tycka att
            det finns massor med andra underområden som skulle vara med. De
            som jobbar med osteoporos tycker att det är ett jätteviktigt område.
            Självklart! Det finns inom ramen för medicin fast det inte alls
            är uttalat. Transporttekniken är urviktig, och den finns under
            teknik. Och klimatet där har vi kanske hela energidelen.
          </note>
          <note>
            Vi har alltså alla de här detaljstyrda områdena som den splittrade
            s-oppositionen vill lyfta in. De finns, men vi har nämnt bara
            vissa begrepp. Och tur är det, för annars skulle propositionen
            ha blivit tre gånger så tjock. Det kan man tycka är onödigt.
          </note>
          <note>
            Det här är fyra viktiga delar där vi har ett tydligt, unikt innehåll
            i det svenska forskningssamhället, och vi kan vara stolta över
            det i dag.
          </note>
          <note>
            Vad jag kan bli bekymrad över är hur den s-styrda oppositionen
            är splittrad. Men det är inte enbart det. De är ju också splittrade,
            herr talman, när det gäller själva innehållet. Det kanske är ännu
            mer bekymmersamt. Man säger i sina reservationer att man vill
            ha konkurrens det är väldigt viktigt, och därför köper man resursfördelningssystemet.
            Men det får inte bli sämre för en än för den andra. Hur tänker
            man då? Hur i hela världen kan man säga i den ena reservationen
            att man vill ha konkurrens och i den andra reservationen att det
            inte får bli några som upplever sig vara A- eller B-gäng. Hur
            går detta ihop?
          </note>
          <note>
            Den andra delen är att man yrkar på en utvärdering efter ett
            år. Menar verkligen den s-styrda oppositionen att det efter ett
            år ska kunna göras en utvärdering av ett resursfördelningssystem
            för forskning? Hur tänker man då? Utvärderingar spänner ju över
            många år. Det här är ingen proposition som ska leva ett, två eller
            tre år. Det här är nya inriktningar inför framtiden.
          </note>
          <note>
            Det tredje är ett exempel på att själva innehållet går isär och
            man inte känner att det är genomtänkt. Det är när man vill ha
            strategiska områden och säger att man bejakar det men i samma
            minut kritiserar oss för detaljstyrning. Hur går det ihop? Det
            måste väl vara någon reson i detta? Säg nej till strategiska områden!
            Säg nej till allting som gynnar de olika delarna om ni vill kritisera
            detaljstyrning! Eller säg ja det är väl mycket bättre? Det är
            oerhört intressant att man är splittrad inte bara inbördes utan
            också när det gäller områdena.
          </note>
          <note>
            Slutligen gäller det den utbildningsvetenskapliga kommittén.
            Den utbildningsvetenskapliga forskningen och skolforskningen är
            jätteviktig. Det tycker vi alla. Vi vill ha en bättre skola än
            den som har tillkommit under många år. Vi vill att detta ska utvecklas.
            Däremot är vi inte säkra på under vilka former. Hittills har det
            skett en förstärkning med medel för att fortsätta den utbildningsvetenskapliga
            kommittén. Om det skulle behövas ytterligare förstärkning har
            regeringen all möjlighet att komma tillbaka med detta.
          </note>
          <note>
            Slutligen vill jag gratulera alla lärosäten i Sverige, forskarsamhället
            och företag som har fått ett mycket bra ramverk för forskning
            och innovationer och som sannolikt kommer att visa sig vara ett
            riktigt bra växthus för svensk forskning i framtiden.
          </note>
          <note type="speaker">
            Anf. 50 THOMAS STRAND (s) replik:
          </note>
          <note>
            Herr talman! Det är intressant att Yvonne Andersson börjar med
            att säga att våra förslag saknar grund när hon ägnar nästan halva
            sin tid åt att kommentera dem. De måste ha berört när hon har
            läst dem.
          </note>
          <note>
            Vi socialdemokrater är i grunden positiva till att en del av
            fakultetsanslagen tilldelas efter kvalitetskriterier. Men det
            är mycket svårt att överblicka konsekvenserna av regeringens förslag.
            Förslagen och kvalitetskriterierna är så utformade att de riskerar
            att leda till att vi bakvägen får A-lag och B-lag. Det sker bland
            annat genom att man långsamt svälter ut vissa högskolor och de
            yngsta universiteten.
          </note>
          <note>
            Därför ställer vi oss frågande till regeringens modell för viktning
            av citering inom olika vetenskapsområden. Detta måste utvärderas
            noggrant för att vi ska kunna försäkra oss om att utformningen
            tillgodoser de uppsatta syftena och premierar kvalitetsstärkande
            åtgärder. Därför vill vi ha en kontrollstation efter 2010 eller
            2011.
          </note>
          <note>
            Jag tror inte att regeringens resursfördelningssystem kommer
            att överleva denna forskningsperiod. Det är få som begriper systemet.
            De praktiska effekterna blir absurda, och möjligheten att tricksa
            med anställningar i olika fakulteter blir nu mer lönsam än att
            skriva en bra artikel.
          </note>
          <note>
            Ingenjörsvetenskapsakademien var i utskottet och sade samma sak:
            Man förstår inte systemet, och det kommer inte att hålla, för
            forskarvärlden tror inte på det. Med handen på hjärtat, Yvonne
            Andersson du som är engagerad i forskningsfrågor tror du verkligen
            att regeringens kvalitetssystem leder till kvalitetsförbättringar,
            och varför skapar ni system som missgynnar de yngsta universiteten?
          </note>
          <note type="speaker">
            Anf. 51 YVONNE ANDERSSON (kd) replik:
          </note>
          <note>
            Herr talman! Jag tror på ett system. Det som har varit rent förskräckligt
            har varit alla dessa år då den socialdemokratiska regeringen har
            lett ett system utan något system. Det har varit ett godtyckligt
            hanterande av pengar till lärosäten, vilket har gjort att vissa
            har hamnat i bakvattnet utan att över huvud taget förstå varför.
            Ett av de universiteten är Linköpings universitet, som är i internationell
            klass men som hela tiden har haft lägre anslag, och man har aldrig
            någonsin kunnat tala om varför.
          </note>
          <note>
            Jag tror på det här systemet. Det kan hända att det behöver korrigeras
            på några punkter. Det kallas uppföljning, och det håller regeringen
            på med hela tiden. Det är inget märkvärdigt alls. Men en utvärdering
            gör man inte efter vare sig ett eller två år.
          </note>
          <note>
            Sedan tror jag att det leder till kvalitetsförbättringar när
            alla vet om att man måste bli bättre på att till exempel offentliggöra
            våra forskningsresultat och mer aktivt hamna i tidningar och tidskrifter.
            Det är jättebra för hela samhället. Vi vill väl att alla ska få
            ta del av detta?
          </note>
          <note>
            Jag tror att det här är ett genombrott eller att det kommer att
            leda till ett sådant. Jag är helt övertygad om att även den nuvarande
            oppositionen kommer att tacka oss för att vi har vågat ta ett
            häftigt steg när det gäller den här delen. Jag är väldigt glad
            för det.
          </note>
          <note>
            En hel del av konsekvenserna kan ni faktiskt själva beräkna och
            läsa er till om ni vill.
          </note>
          <note type="speaker">
            Anf. 52 THOMAS STRAND (s) replik:
          </note>
          <note>
            Herr talman! Vi har haft system. Vi har till och med fått kritik
            för att vi har satsat för mycket på just konkurrensutsättning
            för att stärka kvaliteten genom att man har fått söka. Vi har
            fått kritik med visst fog för att forskare har fått ägna för mycket
            tid åt att söka pengar. Vi har alltså haft system för att stödja
            kvaliteten.
          </note>
          <note>
            Yvonne Andersson korrigerade sig själv lite i sin senaste replik.
            Det lät väldigt tvärsäkert när hon höll huvudanförandet, men nu
            säger hon att systemet kan behöva korrigeras. Det är det jag tror.
            Det här håller inte. Det är väldigt många forskare som säger samma
            sak. Systemet håller inte. Man begriper det inte. Det var ju det
            som Ingenjörsvetenskapsakademien sade i utskottet.
          </note>
          <note>
            Att detta skulle vara synligt, förutsägbart och noggrant beräknat,
            som Yvonne Andersson sade, stämmer inte enligt forskarna själva.
            Men Yvonne Andersson vet tydligen bättre än många forskare.
          </note>
          <note>
            Vi vill ha ett system som är rättvist för alla. Ert system missgynnar
            Södertörns högskola och de fyra yngsta universiteten. Jag ska
            citera några ord från Karlstads universitets rektor, Kerstin Norén.
            Hon sade så här: Regeringen har inte förstått att Sverige behöver
            moderna universitet för att stärka Sverige som kunskapsnation
            och skärpa vår internationella konkurrenskraft. Man har låst sig
            i gamla tankebanor och tror att fokuserade satsningar på gamla
            lärosäten i storstäderna är vägen till framgång. Det är en rektor
            som uttrycker detta, och fler har framfört stark kritik mot systemet.
          </note>
          <note>
            Den borgerliga regeringen har fortfarande inte redovisat hur
            man har kommit fram till viktningen av indikatorerna, och forskarvärlden
            är upprörd över att man inte vet om systemet bygger på empiriska
            fakta eller om man har skjutit från höften.
          </note>
          <note>
            Varför ska just humaniora och samhällsvetenskap ha faktor 2 och
            inte 3, 5 eller 7? Kan vi få reda på varför det är så? Eftersom
            inte forskningsministern kan eller vill reda ut detta hoppas jag
            att Yvonne kan reda ut varför det är just faktor 2 och inte faktor
            5 eller faktor 7.
          </note>
          <note type="speaker">
            Anf. 53 YVONNE ANDERSSON (kd) replik:
          </note>
          <note>
            Herr talman! Det var roligt att jag fick höra lite positiva värderingar
            om vad jag ska lyckas med. Vad jag förstår var den splittrade
            oppositionen inte intresserad av att få en utredning om hur detta
            var beräknat när vi från vårt håll i utskottet ville ha en ytterligare
            föredragning från statssekreteraren och Utbildningsdepartementet.
            Det är intressant att ni vill ha det nu. Det är sällan man på
            två minuter kan utveckla teknikaliteter, men vi kan ta detta i
            enrum, Thomas Strand. Då ska jag gärna förklara att det finns
            en genomtänkt modell bakom detta.
          </note>
          <note>
            Rektorer vid mindre universitet är naturligtvis intresserade
            av att just deras lärosäte ska komma fram. Som jag sade har vår
            regering tagit ett helhetsgrepp över forskningssamhället i dess
            helhet. Det finns något som heter kritisk massa när det gäller
            forskning, som också tillmäts en betydelse i de här sammanhangen.
            Och det system som är utvecklat bygger på att alla lärosäten,
            även de mindre, kan utveckla den massan över tid. Därför får ingen
            lägre anslag nu, och det är en viktig grej.
          </note>
          <note>
            Jag vill dessutom be Thomas Strand att klargöra, eftersom han
            visste att det fanns ett system tidigare, varför Linköpings universitet
            under 20 år har haft mindre pengar än varje likvärdigt universitet
            i landet och varför inte vare sig Leif Pagrotsky eller Thomas
            Östros någonsin har kunnat förklara varför detta har varit fallet.
          </note>
          <note>
            Men Linköpings universitet har klarat sig bra. De har fått pengar
            genom det strategiska forskningsrådet. De har fått pengar på annat
            håll genom att man har oerhört duktiga forskare. Men systemet
            är intressant. Om Thomas Strand nu säger att det fanns ett system
            vill jag att Thomas Strand ska berätta. Det har nämligen ingen
            annan sagt från den s-styrda oppositionen tidigare.
          </note>
          <note type="speaker">
            Anf. 54 AMINEH KAKABAVEH (v) replik:
          </note>
          <note>
            Herr talman! Jag hörde Yvonne Andersson påpeka att de rödgröna
            som hade majoritet tidigare inte hade gjort någonting och att
            det här är det bästa i svensk forsknings historia.
          </note>
          <note>
            Jag kan hålla med om att mycket av detta är jättepositivt. Det
            har vi faktiskt sagt. Men jag vill å andra sidan också påminna
            Yvonne Andersson om att Vänsterpartiet 2002 väckte en fråga om
            hur de fasta forskningsresurserna skulle fördelas till universitet
            och högskolor.
          </note>
          <note>
            I en motion till riksdagen föreslog vi principerna för resurstilldelningen,
            och detta ledde till ett slutbetänkande som heter Resurser för
            kvalitet , 2007:81. Där lämnas förslag till ett nytt system för
            fördelning av fasta forskningsresurser.
          </note>
          <note>
            Förslaget innebär i korthet att det till varje högskola ska tilldelas
            en basresurs baserad på antal studenter på grundnivå och avancerad
            nivå. Övriga medel skulle tilldelas utifrån indikatorerna kvalitetsutvärderingar,
            fältnormaliserade citeringar, extra medel och antal disputerade
            lärare och antal kvinnliga professorer.
          </note>
          <note>
            Så det finns. Framför allt finner vi delar av det här i den här
            forskningspropositionen. Men delar av det finns inte. Det gäller
            till exempel tilldelningen till vissa högskolor.
          </note>
          <note>
            Där har vi Södertörns högskola. Där tilldelas inga resurser.
            Det hänvisas till exempel till att man får resurser från Östersjöstiftelsen.
            Vi tycker att det är helt orättvist. När det gäller anknytningen
            till Östersjöregionen och Östeuropa finns det givetvis ett behov
            av forskning. Också inom det här området måste man helt enkelt
            garantera det här.
          </note>
          <note type="speaker">
            Anf. 55 YVONNE ANDERSSON (kd) replik:
          </note>
          <note>
            Herr talman! Det är inte alltid lätt att komma ihåg historien
            i de här sammanhangen, men Södertörns högskola kom till just på
            grund av att vi skulle använda Östersjömiljarden, som i botten
            är statliga pengar. Så det är inget märkvärdigt att vi fortfarande
            tycker att de statliga pengar som kommer, men under benämningen
            Östersjömiljarden, också ska gå till Södertörn.
          </note>
          <note>
            Då är det väl ändå inte rimligt, herr talman, att fordra att
            andra statliga medel också ska tillföras, så att det blir helt
            orättvist? Vi försöker hitta ett likformigt, förutsägbart system
            där man kan se hur man långsiktigt kan ha resurserna.
          </note>
          <note>
            Just när det gäller Södertörn är det den specifika högskola som
            får del av statliga medel genom Östersjömiljarden. Därför är det
            fullständigt rimligt att den inte får lika mycket av de andra
            statliga medlen.
          </note>
          <note>
            Det viktiga för oss är att ingen högskola i det här landet, inget
            lärosäte, får lägre medel än tidigare. Men alla lärosäten har
            möjligheter att över tid få mer. Därmed lägger vi fram en färdväg
            som gör att alla kan tävla på hyfsat lika villkor i kvalitetsökningen,
            i konkurrensen.
          </note>
          <note>
            Jag kan bara glädja vår vänsterpartistiska vän här med att vi
            säkrar att Södertörn har samma möjligheter som alla andra lärosäten.
            De har de statliga medlen via Östersjömiljarden.
          </note>
          <note type="speaker">
            Anf. 56 AMINEH KAKABAVEH (v) replik:
          </note>
          <note>
            Herr talman! Men det var det vi påpekade, att den tilldelningen
            inte finns till exempel när det gäller Södertörn.
          </note>
          <note>
            Vi från Vänsterpartiet tycker att det är jätteviktigt att man
            ska tilldela, så att inte hänsyn tas till Östersjöstiftelsens
            tilldelning. Det tycker vi.
          </note>
          <note>
            Men jag vill gå in på en annan fråga som jag tycker är jätteviktig.
            Det gäller dem som forskar. Deras tjänst måste räknas som en tjänst.
            Deras uppdrag måste räknas som en tjänst utifrån den ekonomiska
            och sociala tryggheten.
          </note>
          <note>
            Vad tycker Yvonne Andersson om den frågan? Det är jätteviktigt
            att de ska känna social trygghet och ekonomisk trygghet. Det är
            också viktigt för att det ska vara attraktivt med forskarlinjen.
            Det blir helt enkelt mer öppenhet när det gäller antagningsförfarandet.
            Det blir också bredare när det gäller etnicitet, kvinnor, unga
            studerande. Det blir inte bara vissa som kan söka och som har
            den möjligheten.
          </note>
          <note>
            Vi i Vänsterpartiet tror också att det här kommer att leda till
            ett större oberoende. Det handlar alltså om doktorandens oberoende
            av sin egen handledare, eftersom man kommer in på sina egna meriter.
          </note>
          <note>
            Men det finns också en annan fördel med att ha forskarutbildningen
            som en tjänst. Det är också en merit senare i livet när man söker
            ett arbete. Då räknas det. Man har en merit, att man faktiskt
            har tjänstgjort. Alla påtalar ju att det här är jätteviktigt.
            Den här frågan väcktes i början av 1990-talet.
          </note>
          <note>
            Vad tycker Yvonne Andersson och alliansen om denna fråga?
          </note>
          <note type="speaker">
            Anf. 57 YVONNE ANDERSSON (kd) replik:
          </note>
          <note>
            Herr talman! När det gäller de sociala villkoren finns det mycket
            tankar och arbete i Regeringskansliet. Men jag vill gärna återkomma
            till historien, för den är intressant i de här sammanhangen.
          </note>
          <note>
            Jag själv hade nämligen förmånen att gå på forskarutbildningen
            med en tjänst, med sociala förmåner som gav mig möjlighet till
            barntillägg, eftersom jag hade barn. Men Socialdemokraterna tillsammans
            med Vänsterpartiet och Miljöpartiet tog bort den möjligheten.
            Så det är liksom ni som har tagit bort det här.
          </note>
          <note>
            Vi försökte uppmärksamma detta under föregående mandatperiod.
            Den splittrade oppositionen visar ju sig vara ännu mer splittrad
            nu när vi hör Vänsterpartiets önskan om att vi ska föra in det
            som ni själva har tagit bort. Det tycker jag är intressant.
          </note>
          <note>
            Men jag ska likväl säga att jag tycker att det är riktigt. Jag
            är glad för att Vänsterpartiet har den här uppfattningen. Jag
            tycker att det är viktigt att man som kvinna, som forskarstuderande
            eller forskare, också ska ha möjligheten att skaffa familj, skaffa
            barn och ha rimliga villkor.
          </note>
          <note>
            Mina döttrar fick inte möjligheten som nyblivna mammor att få
            något barntillägg när de gick vidare i forskning och studier men
            jag fick det. Detta berodde alltså på att just Socialdemokraterna
            ihop med Vänsterpartiet och Miljöpartiet plockade bort det här.
          </note>
          <note>
            Det är jättebra, Vänsterpartiet, att gå vidare och arbeta för
            möjligheterna. Och vi på vår kant gör så mycket vi förmår för
            att få rimliga villkor och fler kvinnor i forskningen.
          </note>
          <note type="speaker">
            Anf. 58 Statsrådet LARS LEIJONBORG (fp):
          </note>
          <note>
            Herr talman! Det ärende kammaren nu debatterar är en av alliansregeringens
            allra viktigaste framtidsreformer för hela mandatperioden.
          </note>
          <note>
            Jag tänkte illustrera det med klimatfrågan. De senaste dagarna
            har det kommit ett par optimistiska rapporter om klimatet.
          </note>
          <note>
            Det är klart att vi klarar koldioxidutmaningen. Vi kan ta oss
            ut ur oljesamhället. Men det kräver ett antal saker. Det kräver,
            som näringsministern utvecklade i går, att Sverige övergår till
            mycket mer elbilar och elhybrider. Det kräver att vi blir duktigare
            på förnybar energi. Det kräver att vi utvecklar tekniken med att
            avskilja och lagra koldioxid.
          </note>
          <note>
            Allt det här kräver forskning. Det är när vi skaffar oss ny kunskap
            som det blir lättare att hantera den här utmaningen.
          </note>
          <note>
            Jag kan ta ett helt annat exempel. Det finns i Sverige 300 000
            diabetessjuka. De hoppas väldigt mycket på forskningen. De vet
            att tre fjärdedelar av diabetikerna dör på grund av diabetesrelaterade
            sjukdomar, och de vet att utvecklingen nu faktiskt är att diabetes
            söker sig nedåt i åldrarna. Fler unga människor får den sjukdomen.
            Sverige har många duktiga diabetesforskare, men man vet också
            att med en kraftsamling är förhoppningarna stora att vi kan nå
            nya resultat.
          </note>
          <note>
            Det är det här forskningspropositionen handlar om. Vi måste satsa
            på forskning, och vi måste bli duktigare i Sverige på att kraftsamla
            så att vi inte bara satsar mycket pengar utan ibland faktiskt
            också når resultat. I bästa fall når vi resultat som kan omsättas
            i form av jobb och tillväxt i Sverige.
          </note>
          <note>
            När man är forskningspolitiker måste man ibland vara som en av
            min ungdoms filmhjältar, nämligen Errol Flynn. Han fanns i ett
            antal berömda fäktningsscener, där han ofta fäktades åt flera
            håll samtidigt. Han angreps av den onda sidan från alla möjliga
            vinklar, men han lyckades framgångsrikt försvara sig.
          </note>
          <note>
            Det kom en artikel i en teknisk tidning före forskningspropositionen.
            Man skrev: Den här propositionen kan nog bli bra om Lars Leijonborg
            inte lyssnar på dem som säger att nu ska det gå en massa till
            humaniora och en massa till grundforskning utan han förstår att
            nu måste vi verkligen satsa på tillämpad forskning som ger tillväxt
            och konkurrenskraft i Sverige.
          </note>
          <note>
            Jag svarade: Jag tänker absolut inte gå den vägen, för jag är
            övertygad om att den som bara satsar på tillämpad forskning snart
            inte har någon forskning att tillämpa.
          </note>
          <note>
            Sedan kom det helt andra artiklar som skrev: Ge bara nu forskarsamhället
            30 miljarder i grundforskningsmedel så ska vi se till att det
            blir bra!
          </note>
          <note>
            Jag svarade dem att så fungerar det inte i något land. Jag har
            rest över hela världen och studerat forskningspolitik. Överallt
            förstår man att ska man nå forskningsgenombrott måste man kraftsamla.
            Det är inte bara intressant att få resultat. Det är också intressant
            att resultaten kommer till nytta. Då är det alltså ett stort bådeoch
            som är den riktiga linjen.
          </note>
          <note>
            I oppositionens motioner är det väldigt mycket så att ni har
            klippt ihop de debattartiklar som har varit kritiska. Båda ståndpunkterna
            framförs med indignerad ton. Det sägs till exempel: Ni bryr er
            inte tillräckligt mycket om näringslivet. Samtidigt går man emot
            att vi vill skriva in i högskolelagen att resultaten ska nyttiggöras,
            och man varnar för att det blir för mycket kommersialisering.
          </note>
          <note>
            Det är två oförenliga linjer. Båda kan vara riktiga, men de kan
            inte framföras med indignerad ton som kritik mot den linje vi
            har valt.
          </note>
          <note>
            Amineh Kakabaveh sade att genusforskarna stöder Vänsterpartiets
            politik. Det är ju det omvända som gäller. Ni har tagit genusforskarnas
            senaste debattartikel och lagt in den i er motion. Det blir inte
            någon riktigt bra politik om man lyssnar in alla kritiker. Ibland
            har kritikerna oförenliga ståndpunkter.
          </note>
          <note>
            Man säger: Det är bra med ett resursfördelningssystem som styr
            mot kvalitet, men man kan inte överblicka konsekvenserna.
          </note>
          <note>
            Får jag ta en idrottsmetafor. Låt oss säga att man kommer överens
            om att den ska få pris som springer 100 meter och hoppar över
            tio häckar och kommer först i mål. Den får pris. Då kan man inte
            säga: Vi vet inte konsekvenserna. Tänk om någon river första hindret
            och ramlar. Då får ju inte den pris.
          </note>
          <note>
            Nej, det vet man inte i förväg. Men det intressanta är: Är det
            rimliga kriterier?
          </note>
          <note>
            Det har alltså varit en omfattande debatt. Det finns också en
            internationell debatt som förs huruvida det är viktigt hur mycket
            man citeras. Skulle man snarare gå på hur många artiklar man publicerar
            själv?
          </note>
          <note>
            Det är sant att det finns mängder av synpunkter. Skulle man lyssna
            på alla skulle man kunna få ihop hur många riksdagsmotioner som
            helst. Men vår uppgift är inte bara att lyssna. Vi måste också
            till sist bestämma oss. Då vill jag hävda att det är konsensus
            i vetenskapssamhället att de två kriterierna 100 meter och tio
            häckar om vi talar om häcklöpning för damer citeringar i vetenskapliga
            tidskrifter och förmågan att attrahera externa anslag för närvarande
            är de bästa som indikerar kvalitet.
          </note>
          <note>
            Konsekvenserna beror på hur man förvaltar sitt uppdrag. Vi har
            som en information tagit med i propositionen hur det kommer att
            bli på gamla data, men det positiva budskapet, den goda nyheten,
            är att man kan påverka det här. Man kan träna så att man kommer
            fortare i mål. Man kan träna så att man inte river några häckar.
            Vem som vinner priset vet vi naturligtvis inte på förhand.
          </note>
          <note>
            Det är inte så att det här systemet kommer att svälta ut några
            lärosäten. Det är bara 10 procent av anslaget som omfattas av
            kvalitetsfördelningen. Om man inte lyckas bli citerad i en enda
            tidskrift och inte lyckas dra in ett enda externt anslag kanske
            man går miste om de 10 procenten, men det är inte fråga om att
            svälta ut några lärosäten. Som det så förtjänstfullt har påpekats
            här är i utgångsläget alla lärosäten på plus.
          </note>
          <note>
            Jag lyssnar naturligtvis på all kritik, men den som jag har mycket
            svårt att ta till mig är att jag inte är tillräckligt engagerad
            för forskningens infrastruktur. Jag kan säga att jag jobbar i
            princip dagligen med att få internationell uppbackning för neutronkällan
            ESS som vi vill lokalisera till Lund. Så sent som i dag har jag
            talat med den före detta socialdemokratiska finansministern Allan
            Larsson om hans förtjänstfulla arbete för att lyckas med detta.
          </note>
          <note>
            Jag har en fråga att ställa. Jag läste att Mona Sahlin har varit
            på besök på ESS och uttryckt sitt stöd. Det är oerhört värdefullt.
            Så länge som Mona Sahlin satt i regeringen lyckades man inte komma
            fram till något ställningstagande. Men hon sade under besöket:
            Jag hoppas verkligen att jag kan övertyga Miljöpartiet att stödja
            ESS.
          </note>
          <note>
            Det här är inte vilken polemik som helst, utan det är oerhört
            viktigt i vårt dagliga arbete för att få hit detta. Det handlar
            om 10 miljarder i utlandsinvesteringar till Sverige. Men finns
            det politisk uppbackning för detta i Sverige om det skulle bli
            ett regimskifte?
          </note>
          <note>
            Mona Sahlin uttryckte den förhoppningen. Som kampanjarbetare
            för ESS är jag väldigt nyfiken på svaret, från både Thomas Strand
            och Lage Rahm. Har Mona Sahlin nu lyckats övertyga Miljöpartiet
            att stödja en ESS-lokalisering till Sverige?
          </note>
          <note>
            Jag tycker att det är många vackra ord som sägs här om doktorandernas
            villkor. Jag har en känsla av att jag har sagt exakt samma saker
            åtskilliga gånger i den här kammaren under min tid som oppositionspolitiker.
          </note>
          <note>
            Grundsvaret är att tillför man 5 miljarder kronor, varav den
            största enskilda delen går till fakulteterna, och därtill lägger
            strategiska satsningar som efter att ha passerat våra forskningsråd
            också hamnar på fakulteterna, är det naturligtvis det bästa sättet
            att få fram fler doktorandtjänster. Ni kan vara övertygade om
            att resultatet av en sådan resurssatsning blir fler doktorandtjänster.
          </note>
          <note>
            När det gäller det som med en försvenskning kallas för postdoktorer,
            alltså disputerade, och deras anställningsförhållanden hade vi
            planerat att ha ett avsnitt om det i denna proposition. Men den
            svenska modellen hann före oss, den som Socialdemokraterna brukar
            applådera. Det träffades ett fackligt avtal som innebär tvååriga
            tjänster för den här kategorin. Vi hade funderat på tre år, men
            nu har det slutits ett avtal med den här innebörden. Och jag är
            övertygad om att det kommer att leda till bättre anställningsförhållanden
            för nyblivna doktorer.
          </note>
          <note>
            Ja, som flera har sagt är detta en glad dag. Jag ser fram emot
            det beslut som kammaren kommer att fatta i dag kl. 16. Jag vill
            passa på att tacka utbildningsutskottet för ett gediget arbete
            med propositionen. Det här är oerhört viktiga frågor. Alla är
            inte lätta. Vi har inte påstått att vi har det slutliga svaret
            på alla. Jag tycker att det är en intressant dialog vi har haft.
            Men jag är övertygad om att den huvudinriktning vi nu slår an,
            större resurser, både grundforskning och tillämpad forskning,
            mer satsning på innovation och att i alla sammanhang styra verksamheten
            mot kvalitet är den rätta vägen.
          </note>
          <note type="speaker">
            Anf. 59 LAGE RAHM (mp) replik:
          </note>
          <note>
            Herr talman! Lars Leijonborg sade i sitt anförande att han trodde
            att vi i oppositionen hade klippt ihop de debattartiklar som varit
            kritiska och gjort dem till våra motioner. Med tanke på den stora
            kritik som har funnits mot det här förslaget hade man visserligen
            kanske kunnat klippa ihop dem och göra dem till många motioner.
            Men det hade blivit ett litet problem med tidsfaktorn, för vi
            väckte ju våra motioner innan många av de mest kritiska artiklarna
            kom. Det hade då varit svårt att klippa ihop dem. Vi har inte
            gjort det, men hade heller inte kunnat göra det.
          </note>
          <note>
            Lars Leijonborg tar vidare upp kritik som kommer från många håll.
            Jag är tacksam över att Lars Leijonborg har noterat att det har
            varit så mycket kritik. Men det blir konstigt när Lars Leijonborg
            tar upp kritiken från alla håll för att visa att han har rätt
            som ligger i mitten. Att det är en så massiv kritik betyder väl
            vanligtvis inte att man har rätt, utan det betyder vanligtvis
            att man har missat någonting, så jag tycker att den krumbukten
            är rätt konstig.
          </note>
          <note>
            Jag kan instämma i en fråga som ställs, nämligen om det är rimliga
            kriterier när det gäller kvalitetssatsningarna. Lars Leijonborg
            har påpekat att det var konsensus och att dessa kriterier är de
            bästa. När jag har pratat med olika forskare har det inte alls
            låtit så, så jag undrar var denna konsensus kommer ifrån. Jag
            undrar också var det underlag är som har lett fram till att man
            har valt just dessa två kriterier.
          </note>
          <note type="speaker">
            Anf. 60 Statsrådet LARS LEIJONBORG (fp) replik:
          </note>
          <note>
            Herr talman! Jag vet inte riktigt hur skrytsam jag får vara,
            men jag kan väl säga att de månader som har gått sedan propositionen
            lades fram har varit oerhört trevliga för mig. Det är ju ingen
            massiv kritik utan hyllningskörer över propositionen. Sedan finns
            det på båda flankerna, om jag uttrycker mig förenklat, kritik,
            men det är ju ofrånkomligt. Man får ibland i politiken, var man
            än befinner sig, tänka att det är de här gruppernas egenintresse.
            Varför skulle egentligen någon säga att man har fått tillräckligt
            till forskning? Det förlorar man ju bara på. Ändå är det en hel
            del företrädare för forskningssamhället som har sagt just det,
            vilket naturligtvis gläder mig. Det är på ett sätt mer naturligt
            att de grundforskningsinriktade säger att det är alldeles för
            mycket tillämpat och vice versa. Men det är få propositioner av
            den här digniteten som har fått så lite kritik som denna har fått.
          </note>
          <note>
            När jag använder uttrycket konsensus kanske Lage Rahm tolkar
            det som att jag tror att alla forskare nu har samlats kring det
            här. Så menar jag inte, man om man lyssnar på alla och försöker
            fundera på var mittfåran närmast ett slags konsensus ligger vill
            jag hävda att det är där vi har hamnat. Det är både förmågan att
            attrahera externa bidrag och förmågan att få sina vetenskapliga
            arbeten citerade som för närvarande kan mätas någorlunda objektivt,
            och det är de som matchar kvalitet enligt de flestas bedömning.
            Det har funnits helt andra förslag, men jag vill hävda att för
            närvarande är det dessa båda som det är störst konsensus kring.
          </note>
          <note type="speaker">
            Anf. 61 LAGE RAHM (mp) replik:
          </note>
          <note>
            Herr talman! Jag uppfattade det som att det inte har gjorts några
            djupare analyser av det här.
          </note>
          <note>
            Det är intressant att notera att Lars Leijonborg först nämner
            att det funnits kritik och tar upp en massa exempel på kritik
            och sedan säger att det har varit en hyllningskör. Jag har svårt
            att få ihop de bilderna.
          </note>
          <note>
            Jag kan konstatera att det har funnits en omfattande kritik.
            Men som jag nämnde i mitt anförande är det ett betydande tillskott
            av resurser. När det har funnits så många andra problem är det
            inte detta man har kritiserat, utan man har mycket riktigt påpekat
            att det är bra med mycket resurser men att man inte helt når upp
            till enprocentsmålet som man ville. Det är ändå ett betydande
            tillskott, och man har varit nöjd med det. Men det är fortfarande
            mycket kritik som har kommit fram, framför allt när det gäller
            detaljstyrningen av de strategiska forskningssatsningarna.
          </note>
          <note>
            Jag ifrågasätter hur strategiskt det är att från regeringen gå
            in och detaljstyra de här områdena när man i stället skulle kunna
            överlämna till dem som är mer kvalificerade att göra bedömningarna.
            Jag tror nämligen inte att regeringar är de som är allra mest
            kvalificerade att bedöma forskningsresultat. Och det är inte för
            att det är en borgerlig regering. Jag tror inte att det är på
            den grunden man väljer politiker. Jag tycker att politikerna ska
            välja färdriktningen och beskriva vartåt man vill men inte gå
            in i alla detaljer.
          </note>
          <note type="speaker">
            Anf. 62 Statsrådet LARS LEIJONBORG (fp) replik:
          </note>
          <note>
            Herr talman! Det senare håller jag naturligtvis med om. Vi har
            ingen som helst förmåga att fatta vetenskapliga beslut, och det
            gör vi heller inte.
          </note>
          <note>
            Något av oppositionspartierna har fört fram att ett organ i Regeringskansliet
            ska piffas upp med statsministern som ordförande på forskningsområdet.
            Då ställer jag frågan: Vad ska de fatta för beslut? Vi har diskuterat
            den idén, men vi har landat på att det är att gå ett steg för
            långt i politikerstyrning.
          </note>
          <note>
            Vi är väl medvetna om att man ska vara väldigt försiktig. Det
            är också därför som vi nu försöker rigga en organisation så att
            ett mer strategiskt tänkande kommer att prägla vetenskapssamhällets
            beslut i framtiden. Hittills har det varit för mycket plotter,
            för mycket kortsiktighet, för lite tvärvetenskaplighet.
          </note>
          <note>
            Genom att pressa fram mer samverkan mellan forskningsråden och
            ett mer strategiskt tänkande hoppas jag att besluten om det som
            vi nu har föreslagit i form av strategiska satsningar också formellt
            rent av kommer att fattas inomvetenskapligt. Men jag vill starkt
            understryka att de förslag som vi har lagt fram till allra största
            delen grundas på prioriteringar som vetenskapssamhället har gjort.
          </note>
          <note>
            Nu har Lage Rahm inte mer talartid i denna debatt. Jag noterar
            att han inte använde de fyra minuter som står till hans förfogande
            till att ge ett besked om var Miljöpartiet står i ESS-frågan.
            Det hade varit önskvärt.
          </note>
          <note type="speaker">
            Anf. 63 AMINEH KAKABAVEH (v) replik:
          </note>
          <note>
            Herr talman! Det är bra att lyssna på kritik. Det gynnar den
            egna utvecklingen, samhällets utveckling och inte minst de politiska
            aspekterna. Jag undrar hur ministern har tagit till sig den samhällskritik
            som forskare och studenter framfört i Dagens Nyheter. Senast i
            går skrev Jarrick och Calmfors, som svar på ministerns artikel,
            att regeringen inte alls bryr sig om Vetenskapsrådets synpunkter
            om strategiska forskningsområden och att det därför är ett politiskt
            urval och inte ett vetenskapligt. Det är allvarlig kritik.
          </note>
          <note>
            Vad tycker ministern själv? Är det Vänsterpartiet som inte lyssnar
            på alla kritiker? Vi marxister och socialister lyssnar på alla
            slags kritiker utifrån våra egna utgångspunkter. Ett kritisk tänkande
            utvecklar vår politik, så vi lyssnar. Däremot undrar jag vad ministern
            tycker om samhällskritiken från forskarna som kan detta mycket
            bättre än vi.
          </note>
          <note type="speaker">
            Anf. 64 Statsrådet LARS LEIJONBORG (fp) replik:
          </note>
          <note>
            Herr talman! Jag har träffat Vetenskapsrådets ordförande som
            är socialdemokratisk ledamot av denna kammare. Jag har också träffat
            Vetenskapsrådets chef. Den bild de ger mig är att den kritik som
            Jarrick och Calmfors framför inte är representativ för Vetenskapsrådet.
          </note>
          <note>
            Det framgår av Jarricks och Calmfors artikel i går att Vetenskapsrådet
            har lämnat ett underlag till oss. De hävdar att det underlaget
            är hastigt framtaget och så vidare. Icke förty har ett sådant
            underlag lämnats till oss. I allt väsentligt har vi följt de förslagen.
            Jag har alltså inte suttit på min kammare och funderat ut detta.
          </note>
          <note>
            Det vore intressant att höra vilka av dessa ni tycker är fel.
            Är det fel att göra en storsatsning på diabetesforskning? Är det
            fel att satsa på cancerforskning?
          </note>
          <note>
            Som mina alliansvänner så förtjänstfullt har utvecklat faller
            kritiken platt till marken. Era egna resonemang är fyllda av detaljstyrning.
            Det är metallurgi hit och transportforskning dit. Socialdemokraternas
            älskade branschsatsningar var just detaljstyrning. Skillnaden
            mellan dem och de strategiska satsningarna är att det i vårt förslag
            ligger en gedigen vetenskaplig utvärdering.
          </note>
          <note>
            Man säger här att branschprogrammen var så bra. Det är klart
            att branscherna tyckte det eftersom de fick pengar till sin verksamhet.
            Någon vetenskaplig utvärdering av branschprogrammen har dock inte
            skett. Det ska däremot ske med de strategiska satsningarna, så
            jag lyssnar absolut på kritik.
          </note>
          <note type="speaker">
            Anf. 65 AMINEH KAKABAVEH (v) replik:
          </note>
          <note>
            Herr talman! De båda forskarna har gång på gång betonat sin oro.
            De skriver bland annat: Det är olycksbådande att Lars Leijonborg
            inte berör våra farhågor för att regeringen ska minska forskningsinflytandet
            i Vetenskapsrådets styrelse, som vi ser som en garanti för grundforskningens
            frihet. Regeringen underskattar den oro över den fria grundforskningens
            ställning som finns inom stora delar av forskningssamhället. Forskningspropositionen
            kan innebära ett systemskifte i forskningspolitiken. Den riskerar
            att bli en ny arena där politiker ska visa handlingskraft. De
            är oroliga över att forskningsinflytandet minskar och att politiker
            kommer att styra över detta.
          </note>
          <note>
            Det är en befogad och allvarlig oro. Vi är stolta över svensk
            forskningshistoria. Sverige har varit framgångsrikt när det gäller
            forskning. Nu riskerar man det genom att bortse från all kritik
            och ändra på systemet. Det är allvarligt. Regeringen och ministern
            måste ta till sig kritiken.
          </note>
          <note type="speaker">
            Anf. 66 Statsrådet LARS LEIJONBORG (fp) replik:
          </note>
          <note>
            Herr talman! Man ska komma ihåg att Amineh Kakabaveh i en motion
            till Sveriges riksdag har föreslagit att det i Regeringskansliet
            ska inrättas ett forskningsorgan med statsministern som ordförande.
            Som jag sade nyss uppkommer då frågan vad detta ska besluta om.
            Det kanske är ett sådant förslag Jarrick och Calmfors skulle oroa
            sig för eftersom man då möjligtvis skulle få ett ökat politikerinflytande
            över sådant som bör vara inomvetenskapligt.
          </note>
          <note>
            Jag svarade inte på frågan som Jarrick och Calmfors ställde i
            en tidigare debattartikel av det enkla skälet att jag inte har
            några som helst planer på att politisera Vetenskapsrådet. Alliansen
            gick till val på att avpolitisera forskningen och därför förefaller
            mig den anklagelsen helt orimlig, så jag kommenterade den inte
            ens.
          </note>
          <note>
            Jag kan gärna upprepa i kammaren att det kan finnas behov av
            att se över detaljer i hur Vetenskapsrådets ämnesråd utses och
            sådana saker, men jag har ingen ambition att använda Vetenskapsrådet
            för att öka den politiska styrningen av forskningen.
          </note>
          <note type="speaker">
            Anf. 67 THOMAS STRAND (s) replik:
          </note>
          <note>
            Herr talman! Det är bra att forskningsministern tar upp frågan
            om infrastruktursatsningar. Det är en viktig fråga. Forskningsministern
            vet att vi i vår motion har mer pengar än regeringen till denna
            satsning som är så viktig inte bara för ESS-frågan utan för flera
            olika lärosäten som behöver satsa på infrastruktur och ett globalt
            perspektiv, vilket jag nämnde tidigare.
          </note>
          <note>
            ESS är viktigt, men jag noterade att forskningsministern inte
            med ett ord nämnde Max IV. Utskottet hade besök av KVA vars budskap
            var att Max IV är jätteviktigt. I forskarvärlden är det högre
            prioriterat än ESS. Jag tycker att båda två är viktiga, men forskningsministern
            nämner inte Max IV med ett ord. Ska jag tolka det som att det
            är en nedprioriterad fråga?
          </note>
          <note>
            Jag ska läsa upp några citat ur en debattartikel. Det är inte
            vem som helst som har skrivit den; det är forskningsministern
            själv. För ett år sedan tog han upp viktiga utgångspunkter inför
            forskningspropositionen och nämnde tre olika utgångspunkter. Det
            var vidsträckt akademisk frihet där politisk klåfingrighet bör
            undvikas, tydlig strävan mot kvalitet på alla nivåer och stort
            utrymme för fri grundforskning.
          </note>
          <note>
            Döm om min förvåning när det inte var samma budskap i forskningspropositionen
            som forskningsministern skrev om i Dagens Nyheter! Nu blir det
            en detaljstyrning. Att områdena teknik, medicin och klimat är
            viktigast har vi inget emot, men ni går in på detaljnivå och har
            ett tjugofemtal olika områden. Vad är det som säger att just alzheimer
            är viktigare än pannlobsdemens för att ta ett exempel? Ska inte
            forskarna avgöra detta utifrån de prioriterade områdena? Det är
            en viktig fråga.
          </note>
          <note>
            Vad har hänt på dessa månader? Forskningsministern har tidigare
            sagt att han inte vill detaljstyra, men så blir det detta resultat
            i forskningspropositionen.
          </note>
          <note type="speaker">
            Anf. 68 Statsrådet LARS LEIJONBORG (fp) replik:
          </note>
          <note>
            Herr talman! Propositionen följer precis de där principerna.
            Jag vill påpeka att anslagen till fakulteterna och forskningsråden
            särskilt om man lägger till effekterna av den slopade forskningsmomsen
            är klart större än anslaget till de strategiska satsningarna,
            om man tycker att de är detaljstyrda.
          </note>
          <note>
            Resursökningen till den fria och nyfikenhetsstyrda forskningen
            är större än till de strategiska satsningarna. Därmed är punkten
            ett uppfylld.
          </note>
          <note>
            De förslag som finns syftar till att kraftsamla. Det är ingenting
            som jag har hittat på, utan det var en mångårig djupt känd kritik
            som också forskarsamhället faktiskt artikulerade.
          </note>
          <note>
            Jag tillsatte en utredare som heter Madeleine Sandström som just
            för att få fram mer strategiskt tänkande i forskningsråden föreslog
            att ett antal forskningsråd skulle slås ihop. Vi skickade ut den
            utredningen på remiss, och nästan alla svarade samma sak, nämligen
            att Madeleine Sandström har fel förslag men att hon gör en riktig
            problemanalys. Det behövs mer strategiskt tänkande i forskningspolitiken.
          </note>
          <note>
            Då bad vi VR leverera ett förslag på sådana strategiska satsningar.
            Även Vinnova och näringslivet som har nämnts här var inblandade
            i processen. De förslag som vi fick in har vi i allt väsentligt
            lagt fram för riksdagen.
          </note>
          <note>
            De strategiska satsningarna är alltså ett svar på ett djupt känt
            problem också i vetenskapssamhället.
          </note>
          <note>
            Hur går det förresten med Miljöpartiet och ESS?
          </note>
          <note type="speaker">
            Anf. 69 THOMAS STRAND (s) replik:
          </note>
          <note>
            Herr talman! Jag kan tala för Socialdemokraterna i denna fråga,
            och vi säger starkt ja till EES. Det vet forskningsministern.
            Vi ska nog lösa även den frågan på sikt.
          </note>
          <note>
            Det verkar som om forskningsministern sätter ett likhetstecken
            och menar att fakultetsanslag innebär fri forskning. Det är inte
            säkert att det är så. Man får fria resurser att disponera, men
            det är inte säkert att allt går till nyfikenhetsstyrd forskning.
            Det är en viktig aspekt som man kan ta med i diskussionen.
          </note>
          <note>
            Jag tycker att forskningsministern lite väl lätt viftar bort
            min kritik gällande detaljstyrningen. Det är inte bara jag eller
            illvilliga socialdemokrater som för fram detta, utan man har från
            flera håll i forskarvärlden anfört kritik mot just denna detaljstyrning
            på specifika områden.
          </note>
          <note>
            Forskningsministern svarar inte på varför just alzheimer skulle
            vara viktigare än pannlobsdemens. Man skulle kunna ta fler sådana
            exempel på att ni pekar ut områden. Det kan leda till att man
            då bara rusar fram på ett område och söker pengar för att forska.
            Då undergrävs den akademiska friheten. Där ligger detaljstyrningen.
            Det går inte att jämföra med branschprogrammen. Branschprogrammen
            handlar om att olika industrier och branscher får pengar. Sedan
            sitter företagen och de fackliga organisationerna tillsammans
            med akademin och problemformulerar och prioriterar hur man vill
            satsa.
          </note>
          <note>
            Jag tror inte att regeringens resursfördelning kommer att överleva
            denna forskningsperiod därför att få begriper systemet.
          </note>
          <note>
            Nu skulle jag vilja fråga forskningsministern än en gång om han
            kan förklara varför man just har viktat som man har gjort och
            varför man har ett system som kan leda till att det är mer lönsamt
            att hamna på rätt fakultet än att skriva en god artikel. Hur fungerar
            systemet? Vilken empirisk undersökning har ni gjort för att få
            fram detta system?
          </note>
          <note>
            Sedan vill jag gärna ha ett svar på om Max IV är nedprioriterat
            eller inte.
          </note>
          <note type="speaker">
            Anf. 70 Statsrådet LARS LEIJONBORG (fp) replik:
          </note>
          <note>
            Herr talman! Jag tycker inte att det verkar som om Thomas Strand
            har läst forskningspropositionen. Där finns ett mycket tydligt
            ställningstagande för Max IV, och vår bedömning är att det är
            en mycket viktig infrastrukturanläggning. Vi har uppdragit åt
            en förhandlingsman, nämligen universitetskansler Anders Flodström,
            att förhandla med andra lärosäten och andra tänkbara finansiärer
            för att tillsammans med staten möjliggöra byggandet av Max IV.
          </note>
          <note>
            Jag känner inte riktigt igen påståendet att vi har valt ut just
            demenssjukdomen alzheimer, utan här finns en satsning på demenssjukdomar
            över huvud taget som är någonting som drabbar väldigt många människor
            och som också förorsakar stora samhällsekonomiska kostnader. Jag
            tycker att det finns all anledning att inte minst i ett demografiskt
            perspektiv göra betydande satsningar för att verkligen få fram
            den kraftsamling som jag nämnde.
          </note>
          <note>
            Vi har gjort en hel del körningar när det gäller vilka effekter
            olika varianter av anslagssystem skulle ge. Detta material är
            naturligtvis offentlig handling. Ni kan därför naturligtvis få
            del av det, och såvitt jag vet har ni fått det.
          </note>
          <note>
            Jag kan bara säga att ett stort problem för mig var att detta
            system rent och naket skulle slå negativt mot humaniora och samhällsvetenskap.
            Vi införde denna fördubblingsfaktor för att se till att ha en
            kupa, en skyddande hand, inte minst över humaniora.
          </note>
          <note>
            Vi får väl se hur det blir. Vår bedömning är att denna multiplikator
            2 är tillräcklig för att skydda humaniora. Jag kan inte garantera
            att det är så. Naturligtvis får vi följa det. Men jag tror att
            det kommer att vara positivt.
          </note>
          <note type="speaker">
            Anf. 71 CHRISTINA AXELSSON (s):
          </note>
          <note>
            Herr talman! Jag ska börja med ett påstående som jag hoppas att
            alla kan instämma i.
          </note>
          <note>
            För att hävda Sveriges konkurrenskraft måste andelen högskolestudenter
            öka.
          </note>
          <note>
            Jag brukar annars inom ramen för trafikutskottet diskutera vikten
            av infrastruktursatsningar för att göra arbetsmarknadsregioner
            större och jobben fler. Men det är lika viktigt att vi har en
            infrastruktur på den högre utbildningen som gör att fler kan utbilda
            sig efter gymnasiet. Det kräver rekryteringsinsatser för att få
            fler elever även från studieovana miljöer till högre studier.
            På den punkten har det varit mycket tyst i debatten hittills från
            den borgerliga sidan.
          </note>
          <note>
            Jag vill därför lyfta fram Södertörns högskola i Huddinge. Man
            har arbetat intensivt med att rekrytera elever från olika miljöer.
            Högskolan har som ledord mångvetenskap, mångkulturalitet och medborgerlig
            bildning.
          </note>
          <note>
            Högskolan i Huddinge har varit framgångsrik när det gäller social
            och etnisk mångfald och är redan en internationell högskola med
            många studenter och lärare som har utländsk bakgrund.
          </note>
          <note>
            Man har ett nära samarbete med andra lärosäten i regionen och
            med samhället i övrigt. Man deltar i två av de tio gymnasiala
            spetsutbildningar som Skolverket nyligen har beslutat om.
          </note>
          <note>
            Södertörns högskola arbetar också kontinuerligt med att utveckla
            sin uppdragsverksamhet, till exempel fortbildning och vidareutbildning
            för yrkesverksamma. Vidare arbetar man med att ta till vara innovationer
            och finna former för att kommersialisera forskningsresultat och
            att ytterligare utveckla samarbetet med Kungliga Tekniska högskolan,
            KI, Stockholms universitet, Lärarhögskolan i Stockholm, de konstnärliga
            högskolorna och andra lärosäten i Stockholmsregionen.
          </note>
          <note>
            Högskolans verksamhet är starkt internationellt förankrad. I
            samarbete med lärosäten i det internationella vetenskapssamhället
            är det viktigt med universitetsstatus. Södertörns högskola bör
            därför få sin ansökan om att bli universitet beviljad.
          </note>
          <note>
            Herr talman! Jag är oroad över signalerna från regeringen och
            från högskolekanslern om att det ska finnas ett visst antal universitet
            i Sverige. Det är ett väldigt ovetenskapligt sätt att se på frågan
            om vilka lärosäten som ska vara universitet och vilka som ska
            vara högskolor.
          </note>
          <note>
            Frågan om Södertörns högskola ska bli universitet eller inte
            ska i stället avgöras på vetenskapliga meriter och vilka förutsättningar
            som man tror att lärosätet har, inte för att kvoten är fylld och
            att vi redan har för många.
          </note>
          <note>
            Herr talman! Slutligen vill jag tillägga att anslagen till Södertörns
            högskola i Stockholms län självklart ska tilldelas på samma villkor
            som anslagen till andra högskolor.
          </note>
          <note>
            Det är obegripligt hur just Södertörn missgynnas i regeringens
            proposition. Södertörns högskola får en avräkning på forskningspengarna
            eftersom de har Östersjöstiftelsen inom sitt hägn. Men de forskningsresurserna
            kan inte användas inom andra vetenskapsområden. Även andra lärosäten
            har forskningsstiftelser knutna till sig, men de straffas inte
            på motsvarande sätt.
          </note>
          <note>
            Det här beslutet kommer att drabba utvecklingsmöjligheterna för
            högskolan på Södertörn och också försämra forskningsanknytningen
            i grundutbildningen.
          </note>
          <note>
            Jag kan inte, herr talman, se annat än att den här behandlingen
            av Södertörns högskola är ännu ett inslag i den moderatledda regeringens
            Stockholmsfientlighet.
          </note>
          <note>
            Med mitt inlägg här vill jag uppmärksamma kammaren och lyssnarna
            på vikten av att Södertörns högskola ges förutsättningar att utveckla
            sin verksamhet och att på sikt bli universitet.
          </note>
          <note type="speaker">
            Anf. 72 DÉSIRÉE LILJEVALL (s):
          </note>
          <note>
            Herr talman! Bilen är fortfarande det vanligaste transportmedlet
            i Sverige. Bensin är fortfarande det vanligaste bränslet som vi
            fyller våra bilar med. Detta visar den största nationella resvaneundersökning
            som genomförts i Sverige, SIKA:s RES 20052006 .
          </note>
          <note>
            Det råder ingen tvekan om att det krävs många och tunga argument
            för att människor ska ändra sina väl invanda beteenden. Det krävs
            också många och tunga forskningsrön för att producenter ska omforma
            sina produkter.
          </note>
          <note>
            Klimatfrågan är vår tids ödesfråga. Om temperaturen fortsätter
            att stiga i samma takt som nu kommer det att få allvarliga konsekvenser
            för livet på jorden. För att komma till rätta med klimatfrågan
            måste vi minska våra växthusgasutsläpp. Det har forskare över
            hela världen redan påvisat. Nu gäller det att forska fram vad
            vi ska ersätta vår kära bensindrivna bil med.
          </note>
          <note>
            Herr talman! I samband med trafikutskottets utfrågning av forskare
            i maj 2007 framkom att en av de största utmaningarna som Sverige
            och övriga länder står inför handlar om att skapa en hållbar utveckling
            inom transportsektorn, i synnerhet inom vägtrafiken.
          </note>
          <note>
            Utfrågningen visade att det finns möjligheter att åstadkomma
            önskvärda och nödvändiga utsläppsminskningar. Det kan handla om
            bilar med effektivare motorer och om biodrivmedel, samhällsplanering
            för kollektivtrafik, ökad användning av IT för att ersätta resor
            samt nya motorer som pluginhybrider.
          </note>
          <note>
            Kommunikationsforskningen är mycket viktig för att finna nya
            vägar till resande. Sverige har legat i framkant på detta område,
            och vi ska självfallet fortsätta att göra det. Ett samarbete mellan
            staten och näringslivet om den andra generationens förnybara drivmedel
            och teknik för ökad effektivitet är betydelsefullt.
          </note>
          <note>
            I den forskningsproposition som vi debatterar här i dag ges Vinnova,
            Verket för innovationssystem, ytterligare arbetsuppgifter.
          </note>
          <note>
            Herr talman! Ett bredare uppdrag åt Vinnova gör mig orolig. Kommer
            kommunikationsforskningen att drunkna i andra värdefulla forskningsområden?
          </note>
          <note>
            Utbildningsutskottet delar inte min oro utan menar att transportforskningen
            inte ska gå förlorad när Vinnovas verksamhet förändras. Jag hoppas
            att utbildningsutskottet har rätt och har därför inget eget yrkande.
            Men, herr talman, jag vill uppmana utskottet att noga följa denna
            viktiga fråga.
          </note>
          <note type="speaker">
            Anf. 73 YVONNE ANDERSSON (kd) replik:
          </note>
          <note>
            Herr talman! Jag vill med detta inlägg mest ge en liten sakupplysning
            här med tanke på de två socialdemokrater som talat här dels om
            Södertörns högskola, dels om transportforskning och klimatforskning.
          </note>
          <note>
            Med den forskningsproposition som vi har debatterat här i dag
            en debatt som vi nu fortsätter är det som jag tidigare sagt. Södertörns
            högskola har utifrån sina förutsättningar behandlats som alla
            övriga högskolor.
          </note>
          <note>
            Samtidigt vill jag beträffande hela uppräkningen här av Södertörns
            fantastiska insatser säga att vi faktiskt kan räkna upp minst
            15 ytterligare lärosäten i landet av samma typ.
          </note>
          <note>
            Det är just med tanke på klimatforskningen som vi har med det
            här området, så jag funderar väldigt mycket på vad Désirée Liljevall
            tänker kring klimatforskningen och kring alla de projekt som finns
            hos Vinnova och de 350 ytterligare miljonerna bredvid för den
            här typen av forskning. Vad ytterligare är det som Socialdemokraterna
            efterlyser och som inte är tillgodosett? Är det något som, herr
            talman, enligt min mening är tillgodosett i forskningspropositionen
            så är det just det här området. Det är ju vår stolthet.
          </note>
          <note type="speaker">
            Anf. 74 DÉSIRÉE LILJEVALL (s) replik:
          </note>
          <note>
            Herr talman! Vi socialdemokrater anser att satsningarna i propositionen
            på miljö- och klimatforskning saknar ett framåtsyftande offensivt
            perspektiv som kan bidra till att möta klimatutmaningen.
          </note>
          <note>
            Det är utomordentligt viktigt att bryta Sveriges beroende av
            fossila bränslen för transporter. Jag har gett uttryck för en
            oro för att kommunikations- och fordonsforskningen kommer att
            drunkna i de andra områden som Vinnova nu fått på sitt bord att
            jobba med. Jag förstår att det är er uppgift att här lägga fram
            övertygande argument för att så inte är fallet.
          </note>
          <note>
            Det finns alltså en oro. Kan man övertyga om att det inte är
            som befarat så varsågod!
          </note>
          <note type="speaker">
            Anf. 75 YVONNE ANDERSSON (kd) replik:
          </note>
          <note>
            Herr talman! Jag tackar gärna för möjligheten att få ordet. Har
            verkligen Désirée Liljevall läst propositionen så som det tydligt
            står? Vinnova har faktiskt fått ett lite mindre antal ansvarsområden,
            bland annat när det gäller hälso- och sjukvården. Just det har
            ytterligare tydliggjorts genom att de här frågorna tagits upp.
            Dessutom läggs pengar bredvid, och dessutom finns detta med i
            medvetandet både hos oss här i kammaren och hos folk i riksdagens
            övriga arbete.
          </note>
          <note>
            Inom Rifos verksamhet, där jag själv har möjlighet att vara med
            och styra, har vi tagit upp just den här frågan, liksom det har
            skett i många andra verksamheter bland annat i samband med framtidsdagar
            här i riksdagen.
          </note>
          <note>
            Att detta område har kunnat lyftas fram som här gjorts är vår
            stolthet, menar i alla fall jag. Men det är väldigt farligt om
            vi här i kammaren i en sådan här debatt lyfter fram särintressen
            som om de inte omhändertas. Det är därför som jag valde att gå
            upp i ett replikskifte. Både när det gäller Södertörn och när
            det gäller den här viktiga forskningen ville jag säga att vi tycker
            att sådant är viktigt. Att propositionen ser ut som den gör beror
            just på att vi har beaktat nämnda typ av synpunkter. Jag tror,
            herr talman, att jag kan lugna Désirée Liljevall och alla andra
            socialdemokrater som eventuellt är bekymrade i det här avseendet.
          </note>
          <note type="speaker">
            Anf. 76 DÉSIRÉE LILJEVALL (s) replik:
          </note>
          <note>
            Herr talman! Det känns betryggande, så jag tackar Yvonne Andersson
            för det.
          </note>
          <note>
            Självfallet respekterar jag de skiljelinjer som finns mellan
            mig och Yvonne Andersson när det gäller oron för forskningen på
            området kommunikation och fordon. Men jag vill uppmana utbildningsutskottet
            att noga följa frågan och att vara uppmärksam på förändringar
            som eventuellt kan sätta käppar i hjulet för kommunikationsforskningen.
          </note>
          <note type="speaker">
            Anf. 77 FINN BENGTSSON (m):
          </note>
          <note>
            Herr talman! Dagens betänkande, baserat på alliansregeringens
            proposition Ett lyft för forskning och innovation , är verkligen
            ett lyft för svensk forskning och innovationspolitik.
          </note>
          <note>
            Efter år, för att inte säga decennier, av försummelse från socialdemokratiska
            regeringars sida läggs nu ett förslag fram för riksdagen som dels
            innebär en historiskt stor ekonomisk satsning på offentligfinansierad
            forskning inom ramen för en enskild statsbudget, dels konkretiserar
            betydelsen av att forskningssatsningar på sikt ger ett betydligt
            mervärde för samhället och skattebetalarna genom en lagändring
            som innebär att det nu blir lärosätenas uppgift att också verka
            för att resultaten av deras forskning kommer till nytta.
          </note>
          <note>
            Mycket klokt har sagts av mina allianskamrater i utskottet i
            fråga om många viktiga detaljer i den aktuella forskningspropositionen.
            Men efter att ändå ha fått åtta av mina egna motioner avstyrkta
            i detta betänkande tillåter jag mig att som en avrundning i denna
            debatt reflektera något över den grundläggande filosofi som dessa
            bygger på.
          </note>
          <note>
            I korthet: Individens frihet med därtill kopplat enskilt ansvar
            framför övertro och blind tillit till ett systemtänkande är temat
            för min ideologiska reflexion.
          </note>
          <note>
            Herr talman! Det tål att vidga de politiska perspektiven och
            påminna oppositionen i denna kammare om själva förutsättningarna
            för att över huvud taget ansvarsfullt satsa ekonomiskt på offentlig
            forskning i den storleksordning som nu görs från alliansen. Det
            är att man gör det med reda pengar som finns i statsbudgeten och
            som inte har lånats upp, som var ett traditionellt historiskt
            socialdemokratiskt knep fram till 1990-talet. Endast genom den
            jobbskapande politik som är alliansens signum, men med mycket
            spott och spe från oppositionen, tillsammans med en ansvarsfull
            finanspolitik i ett läge av en svår global finanskris kan dessa
            faktiska resurser att investera i offentligfinansierad forskning
            skapas här och nu. För vem tror väl att ett folk i utanförskap
            från arbetsmarknaden med bidrag som enda inkomstkälla förmår att
            dessutom skjuta till sådana pengar som samhället först måste prioritera
            för dessa människors överlevnad? Att också se en satsning som
            den aktuella just som en investering från samhällets sida snarare
            än som en allmosa för något diffust gott, som oppositionen endast
            orkat med när de har haft regeringsansvar, är också ett trendbrott.
          </note>
          <note>
            Herr talman! Med bejakande av fria individer som känner ansvar
            skapar alliansen i hela sin politik nya basala förutsättningar
            som ger möjlighet till exempelvis en medicinsk utveckling till
            gagn för patienterna och innovationer som de facto leder till
            patent och nya företag och inte bara stannar vid en tänkt tanke
            av någon i ett klimat där den inte tillåter förädling med stöd
            av samhället.
          </note>
          <note>
            En skeptisk syn på individens behov och ett envist kramande av
            kollektivets styrka i samhället gör att oppositionens trovärdighet
            här faller platt till marken, i alla fall när det gäller att förstå
            och stödja de krafter som krävs för att klinisk forskning ska
            bli framgångsrik och föras från laboratoriebänken hela vägen till
            klinisk nytta och som för fröet till en avvikande men nydanande
            idé, till ett ax och till sist ända till en ätbar limpa.
          </note>
          <note>
            Då måste man vanligen våga satsa och gå på tvärs med konvenansen.
            Den senare göds vanligtvis i ett kollektiv där tankar på tvärs
            mot den allmänna uppfattningen sällan ges utrymme och definitivt
            inte stöder den ofta otacksamma uppgiften det innebär för en individ
            att orka framhärda i en övertygelse för att nå ett personligt
            mål för eget men också för många andras bästa. Eller varför har
            annars aldrig kollektivistiskt orienterade samhällen, vanligen
            byggda på socialistisk grund, stoltserat med resultat av en forsknings-
            och innovationspolitik som resulterat i Nobelpristagare, världsomspännande
            patent och eftertraktade produkter? Jo, helt enkelt därför att
            inom dessa ideologier och samhällen undertrycks genom lagar och
            förordningar, med en övertro på politikens lösning på alla människors
            problem på kollektiv nivå, själva drivkraften och fundamentet
            för att förfäkta avvikande idéer och orka hålla intresset och
            motivation uppe och vilja se dem förverkligande.
          </note>
          <note>
            Herr talman! Det är endast genom reformer där man ser den enskilda
            forskaren och upptäckaren som vi kan garantera att ett samhälle
            uppnår banbrytande forskningsresultat som ger alla individer ett
            mervärde.
          </note>
          <note>
            Överläggningen var härmed avslutad.
          </note>
          <note>
            7 § Ändringar i EG:s redovisningsdirektiv, m.m.
          </note>
          <note>
            Föredrogs
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            8 § Trossamfund
          </note>
          <note>
            Föredrogs
          </note>
          <note>
            Anf. 78 HELENE PETERSSON i Stockaryd (s):
          </note>
          <note>
            Herr talman! I detta betänkande behandlar KU motioner från allmänna
            motionstiden från både 2007 och 2008. Motionerna rör frågor kring
            trossamfund.
          </note>
          <note>
            År 1995 fattade riksdagen ett principbeslut om de nuvarande relationerna
            mellan staten och Svenska kyrkan. Beslutet följdes av en serie
            andra beslut och föregicks av omfattande utredningar och fattades
            efter många förhandlingar i samförstånd med berörda samfund.
          </note>
          <note>
            Beslutet trädde i kraft år 2000. Man kan tycka att det har gått
            lång tid sedan beslutet fattades och att det kan vara dags för
            ytterligare förändringar. Men ur ett historiskt perspektiv är
            14 eller 9 år, beroende på vilken utgångspunkt man har, en relativt
            kort tid. 1998 års beslut om Svenska kyrkan omfattar bland annat
            egendom, organisatorisk uppbyggnad, kyrkoavgifter, kyrkans handlingar
            och arkiv, alltså en hel del frågor som det finns ett allmänt
            intresse för att bevara och ha insyn i. Lagen omfattar stora kulturhistoriska
            värden som det finns starka skäl för staten att särlagstifta kring.
          </note>
          <note>
            Jag kan i och för sig ha förståelse för de motionärer som tycker
            att staten inte ska lägga sig i och lagstifta om hur kyrkan organiserar
            sig. Men lagen står också som en garant för att Svenska kyrkan
            finns i hela landet och att människor i hela vårt land har tillgång
            till den verksamhet som kyrkan bedriver bland annat som huvudansvariga
            för begravningsväsen, ansvariga för historiska byggnader och de
            arkiv som tidigare var vår folkbokföring. Ska vi vara sanningsenliga
            har det inte varit någon rusning efter att ta över dessa uppgifter.
            Kommunerna har definitivt inte visat något som helst intresse.
          </note>
          <note>
            Denna lag står heller inte i motsättning till andra religioner
            eller andra samfund, och den hindrar heller ingen annan religionsutövning
            eller församling. Vi anser att det bör vara Svenska kyrkan, eller
            någon annan intressent, som tar initiativet om de önskar någon
            förändring avseende de här frågorna. Det pågår för övrigt diskussioner
            mellan staten och kyrkan vad gäller de kyrkoantikvariska frågorna
            och ersättning för deras bevarande. Men det är en fråga som kulturutskottet
            kommer att hantera när den kommer till riksdagen, inte konstitutionsutskottet.
          </note>
          <note>
            Det sker en regelbunden dialog mellan de olika samfunden och
            staten, och just nu pågår också en utredning och översyn bland
            annat av begravningsväsendet. Därför vill utskottet inte i dag
            ta ställning till en lagändring som inrymmer även den nya begravningsmetoden
            promession eller till förändringar i begravningsavgiften. Utredningen
            ska förutsättningslöst analysera den nya metoden utifrån juridiska,
            etiska, ekonomiska, tekniska och miljömässiga aspekter och kartlägga
            variationer i avgiften för begravningsverksamheten och orsakerna
            till dem. Utskottet vill inte föregripa utredningen på dessa punkter.
            Det pågår också en försöksverksamhet enligt Länsstyrelsen i Jönköping
            län om just promessionen. Under våren ska det göras vissa försök
            som ska analyseras och värderas av tekniskt och medicinskt oberoende
            kunniga personer. Det tas med säkerhet med i utredningen.
          </note>
          <note>
            Fru talman! I dag är det vanligare att sprida askan utanför kyrkogården
            än det var för tio år sedan. Under det senaste årtiondet har ansökningarna
            mer än fördubblats, även om det totala antalet fortfarande inte
            är stort. Det vanligaste är att sprida askan över havet, och utskottet
            betonar även denna gång vikten av att begravningar sker under
            värdiga former. Länsstyrelsen ska ha ett intyg som visar att gravsättningen
            skett enligt tillståndet.
          </note>
          <note>
            Det kan ur den synvinkeln, anser utskottet, vara svårt att ge
            tillstånd till någon annan än den som ordnar gravsättningen och
            någon annan tidpunkt än i anslutning till gravsättningen. Utskottet
            är inte berett att föreslå en annan ordning än vad som i dag gäller.
          </note>
          <note>
            Den tredje punkt jag vill ta upp, fru talman, är de anställdas
            arbetsvillkor. Deras arbetsvillkor inom samfunden regleras i de
            avtal och regelverk som kyrkorna har att arbeta under likaväl
            som andra anställda i samhället. Men samfunden liksom andra organisationer
            samlar också frivilliga krafter och volontärer som utför vissa
            uppgifter. Detta kan vara svårt, och jag tror inte det är utskottets
            eller kammarens mening att vi ska reglera detta. Det bygger på
            människors vilja att arbeta ideellt. Vad som däremot är viktigt
            är att de samfund som får bidrag av staten ska vägledas av etiska
            principer som är förenliga med samhällets demokratiska värderingar
            och att de motverkar alla former av rasism, diskriminering, våld
            och brutalitet.
          </note>
          <note>
            SST, alltså Nämnden för statligt stöd till trossamfund, har nyligen
            kommit med en rapport i de här frågorna. Jag tror att det är något
            som utskottet får anledning att återkomma till.
          </note>
          <note>
            Med detta, fru talman, yrkar jag bifall till förslaget från ett
            enigt utskott.
          </note>
          <note type="speaker">
            Anf. 79 EVA BENGTSON SKOGSBERG (m):
          </note>
          <note>
            Fru talman! I konstitutionsutskottets betänkande KU7 Trossamfund
            behandlas sammanlagt 19 motionsyrkanden från den allmänna motionstiden.
            Yrkandena avser, precis som Helene Petersson redan har sagt, frågor
            om Svenska kyrkan, begravningsverksamheten, begravningsavgiften
            och arbetsvillkoren i trossamfunden. Utskottet har avstyrkt samtliga
            motionsyrkanden.
          </note>
          <note>
            I två motioner tas relationerna mellan staten och Svenska kyrkan
            upp. Författaren menar att man bör avskaffa de juridiska skillnaderna
            mellan Svenska kyrkan och andra trossamfund. Detta är en viktig
            fråga som i allra högsta grad är levande och som förtjänar respektfull
            och noggrann behandling. Det finns viktiga historiska perspektiv
            att ta i beaktande. Exempelvis är Svenska kyrkan den enskilt största
            förvaltaren av ett samlat kulturarv i vårt land. Det som egentligen
            finns av en levande svensk medeltidshistoria är det som kyrkan
            i dag förvaltar i form av byggnader, kyrkogårdar och andra inventarier.
            Men kyrkorna är även den största musikarrangören i landet något
            som många inte känner till.
          </note>
          <note>
            Det skulle krävas omfattande organisatoriska förändringar av
            viktiga samhällsfunktioner vid ändring av relationen mellan staten
            och Svenska kyrkan. I dagsläget ser inte utskottet att det finns
            skäl att ompröva relationerna och avstyrker motionerna. Men frågan
            finns kvar och bör fortsatt debatteras.
          </note>
          <note>
            Regeringen har tillsatt en utredning, Begravningsutredningen,
            som ska se över vissa frågor på begravningsområdet. Denna kommer
            att behandla frågor som motionärerna har tagit upp gällande begravningsavgift
            och alternativa begravningsmetoder. Redovisningen kommer i höst.
            Utredaren ska bland annat kartlägga variationerna i avgifterna
            för begravningsverksamheten och analysera orsakerna till dem.
            Utskottet avstyrker motionerna och hänvisar till pågående utredning.
          </note>
          <note>
            Utskottet avstyrker även motionsyrkanden som berör arbetsvillkoren
            för dem som är verksamma inom trossamfunden. Jag tycker att Helene
            Petersson gjorde en bra redogörelse, som jag ställer mig bakom.
          </note>
          <note>
            Jag yrkar bifall till förslaget i utskottets betänkande.
          </note>
          <note>
            Överläggningen var härmed avslutad.
          </note>
          <note>
            9 § Vissa sekretessfrågor
          </note>
          <note>
            Föredrogs
          </note>
          <note type="speaker">
            Anf. 80 YILMAZ KERIMO (s):
          </note>
          <note>
            Fru talman! Sekretessfrågor är spännande och svåra frågor som
            nästan alltid kräver avvägningar. För ett antal år sedan infördes
            en ordning som innebar att personer som vill besöka en riksdagsledamot
            i Riksdagshuset är skyldiga att registrera sig i ett besöksregister.
            I huvudsak genomfördes förändringen av säkerhetsskäl, och den
            väckte inte heller någon större uppmärksamhet.
          </note>
          <note>
            Därmed har en ordning införts som innebär att alla som vill informera
            eller samtala med en riksdagsledamot på plats i Stockholm får
            räkna med att uppgiften är offentlig och tillgänglig för massmedierna.
          </note>
          <note>
            Att säkerställa möjligheten för landets medborgare att kontakta
            sina folkvalda utan att behöva bli offentligt registrerade är
            en grannlaga balansfråga mellan offentlighet och sekretess.
          </note>
          <note>
            När någon begär att få utdrag ur besöksregistret för att kunna
            se vilka som besöker partikanslier och riksdagsledamöter är bedömningen
            från riksdagsstyrelsen att det inte är möjligt att sekretessbelägga
            dessa uppgifter.
          </note>
          <note>
            Är det bra för demokratin? Ligger det i demokratins intresse
            att kartlägga vilka besök som sker i riksdagshuset? Är det bra
            för demokratin att de som besöker ledamöterna ska genomgå granskning?
            Kommer exempelvis papperslösa flyktingar att våga besöka Riksdagshuset?
            Det är angeläget att översyn vidtas i syfte att säkerställa möjligheten
            för landets medborgare att kontakta sina folkvalda utan att behöva
            bli offentligregistrerade.
          </note>
          <note>
            Jag ska fatta mig kort, fru talman, då utskottet glädjande nog
            har kommit överens om att delvis bifalla s- och m-motionerna om
            hanteringen av besöksregister. I båda motionerna understryks behovet
            av att kunna undanta besöket från att registreras i besöksregistret.
            Vi är överens i utskottet om att lämna frågan om besökare vidare
            till riksdagsstyrelsen för vidare överväganden.
          </note>
          <note>
            Jag yrkar bifall till utskottets förslag i betänkandet.
          </note>
          <note type="speaker">
            Anf. 81 WILLEMO CARLSSON (m):
          </note>
          <note>
            Fru talman! För några veckor sedan satt vi här i kammaren och
            lyssnade på talman Per Westerbergs avslutningstal före jul. En
            del av budskapet känns extra angeläget här i debatten i dag. Det
            handlar om talmannens betonande av vikten av insyn och öppenhet
            i riksdagsarbetet.
          </note>
          <note>
            Allting är vad det är i relation till sin egen motsats. Detta
            utgör ett spännande spänningsfält. Offentlighet finns, utom i
            det som är under sekretess. Sekretess finns på grund av offentligheten.
            Frågor som därför måste hanteras är: Vem ska skyddas av sekretessen?
            För vems skull finns offentligheten?
          </note>
          <note>
            I gruppen Galenskaparna finns en karaktär av byråkratisk natur
            som säger: Varför göra något enkelt om man kan krångla till det?
            Ibland uppfattas kanske politiken som något som krånglar till,
            fördröjer och försvårar. Förhoppningsvis ska det vid en närmare
            granskning visa sig att detta fyller en nödvändig funktion att
            en eftertänksamhet och en balansgång mellan offentlighet och sekretess
            är nödvändig, att utgångspunkten är insyn och öppenhet och att
            ambitionen är ett transparent demokratiskt arbetssätt. Detta är
            till för att medborgarna ska garanteras rättssäkerhet och effektivitet.
            Det ska vara ett skydd, en sköld och en förutsättning för demokratin.
          </note>
          <note>
            I betänkandet behandlas motioner som gäller bland annat översyn
            av offentlighetsprincipen och sekretess för uppgifter i förundersökningar,
            mellan myndigheter och vid ansökan av tjänst inom offentlig sektor.
          </note>
          <note>
            KU föreslår att dessa motioner avstyrks med hänvisning till pågående
            beredning av Integritetskommitténs betänkande samt Offentlighets-
            och sekretesskommitténs förslag. Frågan angående de upprörande
            bilderna från Arbogarättegången kommer att behandlas av Insynsutredningen.
          </note>
          <note>
            Vi är överens om att arbetet i riksdagen ska präglas av öppenhet.
            Därför föreslår utskottet att riksdagsstyrelsen får möjlighet
            att överväga besöksregistreringen. Människor ska ha möjlighet
            att besöka riksdagen och träffa sina folkvalda representanter.
            Det är ett viktigt inslag i demokratin.
          </note>
          <note>
            Av hänsyn till säkerheten har nuvarande rutiner införts. I och
            med det har det blivit möjligt att kartlägga vilka personer som
            besöker inte bara riksdagen utan också enskilda ledamöter. Detta
            vill utskottet liksom motionärerna lyfta fram som otillfredsställande.
            I nuvarande utformning kan registreringen motverka den öppenhet
            och tillgänglighet som vi vill eftersträva och som medborgarna
            har rätt att kräva.
          </note>
          <note>
            Fru talman! Budskapet i inledningen är värt att upprepa, att
            påminna om och att värna: Demokratin vilar på insyn och öppenhet
            i riksdagsarbetet. Härmed yrkar jag bifall till konstitutionsutskottets
            förslag i betänkandet avseende vissa sekretessfrågor.
          </note>
          <note type="speaker">
            Anf. 82 ANNIE JOHANSSON (c):
          </note>
          <note>
            Fru talman! Jag vill inledningsvis instämma i de två föregående
            talarnas anföranden. Jag kommer att fokusera på två viktiga områden
            för konstitutionsutskottet, nämligen offentlighetsprincipen och
            värnandet av den personliga integriteten.
          </note>
          <note>
            Huvudregeln i det svenska samhället är en vidsträckt offentlighetsprincip,
            yttrandefrihet och öppenhet. Det finns i dag en konsensus hos
            oss alla om betydelsen och vikten av att värna principen och lobba
            in den än mer i det europeiska samarbetet, vilket också har gett
            resultat. Sverige kännetecknas av ett öppet samhälle, och det
            ska vi fortsätta att arbeta för.
          </note>
          <note>
            Undantaget från den svenska offentlighetsprincipen stadgas i
            sekretesslagen som innehåller begränsningar för att ta del av
            allmänna handlingar men också tystnadsplikt så att inte särskilt
            känsliga uppgifter röjs. Sekretessen finns inte bara i förhållande
            till enskilda utan också myndigheter och myndighetsgrenar emellan
            och är ett skydd för den personliga integriteten om inte sekretessbrytande
            regler träder in.
          </note>
          <note>
            Offentlighetsprincipen är något att värna, men, och det är också
            viktigt, det gäller också den personliga integriteten. En avvägning
            mellan intresset av offentlig insyn och olika behov av sekretesskydd
            måste ständigt göras så att man får en sund balans mellan skyddet
            för den enskilde och offentlighet. Allianspartierna menar att
            det är stor vikt att värna den svenska offentlighetsprincipen
            men också att beakta ett reellt skydd för den enskilde.
          </note>
          <note>
            Fru talman! Intressanta utredningar på detta område har utarbetats
            under de senaste åren. Offentlighets- och sekretesskommittén och
            Integritetsskyddskommittén är två kommittéer som arbetat med bland
            annat skydd för personuppgifter och sekretessfrågor. Insynsutredningen
            är en tredje som utreder frågor om insyn och sekretess inom vissa
            delar av rättsväsendet. Nu väntas en ny sekretesslag under mandatperioden
            och därefter ett fortsatt arbete med delar av sekretesslagstiftningen
            och även en förstärkning av integritetsskyddet genom en behandling
            av Integritetsskyddskommitténs nya förstärkta grundlagsskydd.
          </note>
          <note>
            Integritetsskyddskommittén, som var helt enig, presenterade för
            precis ett år sedan ett vasst slutbetänkande som kommer att realiseras
            efter beredningsarbete i Regeringskansliet. Vi pekade där på tre
            tydliga luckor i svensk lagstiftning när det gäller den personliga
            integriteten.
          </note>
          <note>
            Den första luckan är att bestämmelsen om ett materiellt grundlagsskydd
            i regeringsformen inte reglerar rättigheterna i sig utan begränsar
            lagstiftaren när det gäller vilka lagar som kan stiftas. Därför
            är det viktigt att även skyddet för den personliga integriteten
            skrivs in i regeringsformen.
          </note>
          <note>
            Den andra är att det inte finns något skydd mot olovlig fotografering
            i svensk lagstiftning. Det finns inget skydd mot närgången uppmärksamhet
            eller ryktesspridning, exempelvis genom smygfotografering eller
            smygfilmning, trots att det finns flera exempel på domar i Sverige
            och Europa under senare år som visar att detta är en känd lucka.
          </note>
          <note>
            Den tredje luckan är att det inte finns någon rätt till skadestånd
            för kränkning av integriteten i svensk lagstiftning.
          </note>
          <note>
            Kommitténs förslag innebär, om det vinner gehör, att ett skydd
            mot övervakning och kartläggning av individen nu skrivs in i grundlagen.
            Med grundlagsförändringen blir det svårare för regering och riksdag
            att besluta om integritetskränkande regler. Mer väsentliga sådana
            regler måste beslutas i form av lagstiftning som prövas gentemot
            proportionalitetsprincipen, och en minoritet i riksdagen får möjlighet
            att utverka ett års betänketid. För första gången ges rätten till
            en privat sfär ett eget självständigt värde i regeringsformen,
            vilket är mycket välkommet.
          </note>
          <note>
            Fru talman! Offentlighetsprincipen, och kanske framför allt sekretesskyddet,
            har utmanats under de senaste åren. Förr i tiden fick man gå till
            myndigheten i fråga för utlämnade av handlingar. I dagens elektroniska
            samhälle ligger handlingarna bara några knapptryckningar bort.
            Internets utveckling har fört med sig oändliga möjligheter för
            människor att granska maktutövare och myndigheter, vilket är väldigt
            bra. Det i sin tur innebär också av naturliga skäl att enskilda
            individer kan få sin privata sfär inskränkt.
          </note>
          <note>
            Tre av de motioner som vi behandlar i betänkandet rör avvägningen
            mellan offentlighetsprincipen och den personliga integriteten.
            I det konkreta fallet handlar det just om offentliggörandet av
            obduktionsbilderna på Arbogabarnen. Det är ett olämpligt och osmakligt
            agerande som åsamkar de närstående onödigt lidande.
          </note>
          <note>
            Den 4 november svarade justitieminister Beatrice Ask på en skriftlig
            fråga och framhöll det självklara, utredningsmaterial som ligger
            till grund för domstols bedömning ska vara offentligt och möjligt
            att granska för att man ska kunna upprätthålla ett högt förtroende
            för rättsväsendet. Däremot blir man illa berörd av hur offentlighetsprincipen
            på ett sätt missbrukas. Ask menar att det finns anledning för
            den pågående Insynsutredningen att se närmare på om det är möjligt
            att begränsa spridningen av bilder på avlidna personer. Utredningen
            ska slutredovisa sitt uppdrag den 31 juli i år.
          </note>
          <note>
            Jag yrkar härmed bifall till förslaget i konstitutionsutskottets
            eniga betänkande KU8 rörande sekretessfrågor.
          </note>
          <note type="speaker">
            Anf. 83 HELENA BARGHOLTZ (fp):
          </note>
          <note>
            Fru talman! Jag tycker att Annie Johansson gör en alldeles utmärkt
            beskrivning av dessa mycket viktiga offentlighets- och sekretessfrågor
            som är grundläggande för vårt demokratiska samhällssystem. Jag
            tänker ta upp dem ur den speciella aspekt som redan har uppmärksammats
            här, nämligen offentlighet och sekretess här i riksdagen när det
            gäller besöksreglerna.
          </note>
          <note>
            Vi har ett förslag till tillkännagivande om att riksdagsstyrelsen
            ska göra en översyn av de här reglerna med tanke på den offentlighet
            och sekretess som vi vill ha här i riksdagen.
          </note>
          <note>
            Det här är en stor fråga. Den handlar om de grundläggande värdena
            i ett demokratiskt samhälle, nämligen att medborgarna ska kunna
            ta kontakt med oss politiker här i riksdagen. De ska inte behöva
            svara för det inför offentligheten. Jag tror att det är väldigt
            viktigt att vi träffas här i riksdagen och inte bara har telefonsamtal,
            mejlsamtal och kanske träffas på möten utanför riksdagen. Riksdagen
            är den centrala demokratiska institutionen i Sverige. Hit ska
            medborgare kunna komma och känna att de får träffa oss, deras
            förtroendevalda.
          </note>
          <note>
            Men vi vet tyvärr att det finns ett stort behov av säkerhetsåtgärder
            här i riksdagen. Vi brukar säga att Sverige är ett fredligt land,
            men det finns tyvärr stora inslag av politiskt våld och även mord
            på folkvalda. Det är därför som riksdagen nu har infört de här
            strikta reglerna för besökare som rör sig i riksdagens lokaler
            och att man ska uppge namn på besöksmottagaren.
          </note>
          <note>
            Jag tycker att detta har stärkts under de år som jag har varit
            här. Det var mycket öppnare och lättare att komma hit och att
            ta emot besök för tio år sedan när jag började här. Nu är det
            väldigt krångligt, men det är ett nödvändigt krångel just nu.
          </note>
          <note>
            Eftersom riksdagens besöksregister är allmän handling ger inte
            de här besöksreglerna möjlighet till sekretess. Därför kan vem
            som helst begära ut information om vilka som har kommit hit på
            besök och vem man vill besöka. Det finns en uppenbar risk att
            detta leder till att det demokratiska inflytandet får lägre takhöjd.
            Jag vet att det finns människor som inte vill skylta med att de
            har tagit politiska kontakter. Det är väldigt känsligt. Man vill
            kanske diskutera känsliga frågor. Det också vara människor som
            känner en viss misstro mot politiker men ändå vill träffa oss
            men inte vill medge detta.
          </note>
          <note>
            Jag tror att vi måste se till att vi får fram bra besöksregler
            för riksdagen. Jag har inga konkreta förslag på hur vi ska lösa
            den här frågan, men vi kan kanske hitta erfarenheter från andra
            parlament runt om i världen. Det här är ett problem som alla brottas
            med. Jag har också förstått att detta är ett problem som uppstår
            i andra politiska församlingar, i landstingen och i en del kommuner
            där man också vill träffa förtroendevalda.
          </note>
          <note>
            Det är ett väldigt viktigt uppdrag som vi KU ger till riksdagsstyrelsen
            när vi ber att de tittar över besöksreglerna. Sedan får vi på
            vår kant se vad vi kan göra för att hjälpa till och komma med
            kloka förslag.
          </note>
          <note>
            Fru talman! Med detta yrkar jag bifall till förslaget i KU:s
            betänkande.
          </note>
          <note>
            Överläggningen var härmed avslutad.
          </note>
          <note>
            10 § Territoriell sammanhållning
          </note>
          <note>
            Föredrogs
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            Ajournering
          </note>
          <note>
            Kammaren beslutade kl. 14.09 på förslag av andre vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            11 § Beslut om ärenden som slutdebatterats den 21 januari
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkterna 310
          </note>
          <note>
            Punkt 3
          </note>
          <note>
            Övriga punkter
          </note>
          <note>
            Beredningskravet för regeringsärenden (avsnitt 6)
          </note>
          <note>
            12 § Beslut om ärenden som slutdebatterats vid dagens sammanträde
          </note>
          <note>
            Punkt 1
          </note>
          <note>
            Punkt 4
          </note>
          <note>
            Punkt 13
          </note>
          <note>
            Punkt 31
          </note>
          <note>
            Övriga punkter
          </note>
          <note>
            13 § Bordläggning
          </note>
          <note>
            Anmäldes och bordlades
          </note>
          <note>
            14 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 28 januari
          </note>
          <note>
            Patrik Björck
          </note>
          <note>
            Lars U Granberg
          </note>
          <note>
            Lars U Granberg
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 10 februari.
          </note>
          <note>
            15 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 28 januari
          </note>
          <note>
            Tommy Ternemar
          </note>
          <note>
            Ameer Sachet
          </note>
          <note>
            Ameer Sachet
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 10 februari.
          </note>
          <note>
            16 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 28 januari
          </note>
          <note>
            Göran Persson
          </note>
          <note>
            Carina Hägg
          </note>
          <note>
            Lars Mejern Larsson
          </note>
          <note>
            Christer Nylander
          </note>
          <note>
            Marie Engström
          </note>
          <note>
            Désirée Pethrus Engström
          </note>
          <note>
            Birgitta Eriksson
          </note>
          <note>
            Birgitta Eriksson
          </note>
          <note>
            Birgitta Eriksson
          </note>
          <note>
            Marie Weibull Kornias
          </note>
          <note>
            Hans Olsson
          </note>
          <note>
            Hans Olsson
          </note>
          <note>
            Lennart Axelsson
          </note>
          <note>
            Jan Emanuel Johansson
          </note>
          <note>
            Carina Hägg
          </note>
          <note>
            Fredrik Olovsson
          </note>
          <note>
            Bodil Ceballos
          </note>
          <note>
            Birgitta Eriksson
          </note>
          <note>
            Louise Malmström
          </note>
          <note>
            Désirée Liljevall
          </note>
          <note>
            Tina Ehn
          </note>
          <note>
            Gunvor G Ericson
          </note>
          <note>
            Siv Holma
          </note>
          <note>
            Hans Linde
          </note>
          <note>
            Hans Unander
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 10 februari.
          </note>
          <note>
            17 § Kammaren åtskildes kl. 16.10.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
