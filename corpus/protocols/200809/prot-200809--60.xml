<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200809</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200809</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--60</head>
          <docDate when="2009-01-21 00:00:00">2009-01-21 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2008/09:60
          </note>
          <note>
            Onsdagen den 21 januari
          </note>
          <note>
            Kl. 09:00 - 18:38
          </note>
          <note>
            1 § Justering av protokoll
          </note>
          <note>
            Justerades protokollet för den 15 januari.
          </note>
          <note>
            2 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2008/09:232
          </note>
          <note>
            Interpellation 2008/09:232 Nytillträdande akademikers arbetsmarknad
          </note>
          <note>
            Interpellationen kommer att besvaras tisdagen den 27 januari
            2009.
          </note>
          <note>
            Skälet till dröjsmålet är redan inbokade engagemang.
          </note>
          <note>
            Karin Renman
          </note>
          <note>
            Interpellation 2008/09:236
          </note>
          <note>
            Interpellation 2008/09:236 Utanförskapet i miljonprogramsområdena
          </note>
          <note>
            Interpellationen kommer att besvaras tisdagen den 27 januari
            2009.
          </note>
          <note>
            Skälet till dröjsmålet är redan inbokade engagemang.
          </note>
          <note>
            Karin Renman
          </note>
          <note>
            Interpellation 2008/09:238
          </note>
          <note>
            Interpellation 2008/09:238 Unga arbetslösa
          </note>
          <note>
            Interpellationen kommer att besvaras tisdagen den 27 januari
            2009.
          </note>
          <note>
            Skälet till dröjsmålet är redan inbokade engagemang.
          </note>
          <note>
            Karin Renman
          </note>
          <note>
            Interpellation 2008/09:243
          </note>
          <note>
            Interpellation 2008/09:243 Krav på åtgärder i kölvattnet av Lavaldomen
          </note>
          <note>
            Interpellationen kommer att besvaras tisdagen den 27 januari
            2009.
          </note>
          <note>
            Skälet till dröjsmålet är redan inbokade engagemang.
          </note>
          <note>
            Karin Renman
          </note>
          <note>
            3 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            4 § Alkoholfrågor
          </note>
          <note>
            Föredrogs
          </note>
          <note type="speaker">
            Anf. 1 MAGDALENA ANDERSSON (m):
          </note>
          <note>
            Herr talman! Det här betänkandet är ett motionsbetänkande som
            innehåller 140 olika motionsyrkanden i alkoholfrågor. Det är motioner
            från motionstiden 2007 och 2008, och sedan finns en motion som
            är väckt om folkhälsopolitiken.
          </note>
          <note>
            Motionerna handlar om diverse olika saker. Det är alkoholpolitikens
            inriktning, kunskapscenter för alkohol- och narkotikarelaterade
            fosterskador, detaljhandelsmonopolet, langning, hembränning, åldersgräns
            för inköp av alkohol, översyn av alkohollagen med mera.
          </note>
          <note>
            Alla dessa motioner avstyrks av utskottet. Det görs främst med
            tanke på att Alkohollagsutredningen fortfarande pågår. Det arbetet
            beräknas vara avslutat den 28 februari i år. Det finns några motioner
            som tar upp samma saker som man har motionerat om tidigare under
            mandatperioden eller som handlar om förhållanden där det inte
            är riksdagen som har beslutanderätten. De motionerna behandlas
            förenklat.
          </note>
          <note>
            Herr talman! Med detta överlämnar jag diskussion och debatt i
            ärendet till debattörerna.
          </note>
          <note type="speaker">
            Anf. 2 CHRISTER ENGELHARDT (s):
          </note>
          <note>
            Herr talman! Vi socialdemokrater står för en restriktiv alkoholpolitik.
            Det är en inriktning som vi drivit i alla tider och som det funnits
            ett brett stöd för i samhället. Alkoholens skadeverkningar och
            den totala alkoholkonsumtionen måste begränsas av sociala, medicinska
            och ekonomiska skäl. Den restriktiva alkoholpolitiken har tidvis
            varit ifrågasatt även här i riksdagen. Det har från vissa partier
            under årens lopp förordats en alkoholliberalare linjer och fortfarande
            kommer det enskilda motioner i denna riktning.
          </note>
          <note>
            Herr talman! Dagens socialutskottsbetänkande om alkoholfrågor
            saknar reservationer. Jag anser att det nu finns en total och
            bred uppslutning kring den restriktiva alkoholpolitiska linjen
            hos majoriteten av riksdagens ledamöter. Det är utmärkt, och jag
            är mycket nöjd med den enighet som nu finns mellan partierna i
            detta alkoholpolitiska betänkande. Jag vill rikta ett varmt tack
            till mina utskottskolleger för ett gott och berikat samarbete
            som lett fram till denna enighet.
          </note>
          <note>
            Herr talman! Men ett enigt betänkande betyder inte att det saknas
            problem att ta itu med. Tvärtom står alkoholpolitiken inför många
            och stora utmaningar.
          </note>
          <note>
            Det handlar om att hitta effektiva metoder att arbeta förebyggande.
            Det handlar om att arbeta för en mer restriktiv syn på alkohol
            inom EU. Det handlar om att ha kontroll på alkoholinförseln från
            utlandet. Det handlar om att kunna slå vakt om det svenska detaljhandelsmonopolet.
          </note>
          <note>
            Det handlar också om att skapa fler alkoholfria miljöer i samhället
            och vinna acceptans för fler alkoholfria skeden i livet. Att minska
            antalet rattonyktra förare i trafiken och minska alkoholens roll
            under ungdomstiden och i ungdomsmiljöer är stora utmaningar för
            det svenska samhället.
          </note>
          <note>
            Många av de frågor som betänkandet behandlar utreds nu i Alkohollagsutredningen
            som presenteras inom kort. Vi får naturligtvis anledning att återkomma
            till flera av frågorna vid ett senare tillfälle.
          </note>
          <note>
            Jag vill ändå peka på några punkter som vi socialdemokrater ser
            som viktiga i det fortsatta arbetet för att utveckla och stärka
            den svenska restriktiva alkoholpolitiken.
          </note>
          <note>
            Sverige måste arbeta aktivt på EU-nivå för att få genomslag för
            uppfattningen att en hög totalkonsumtion av alkohol skadar folkhälsan.
            Viktiga steg i denna riktning har tagits inom EU, där alkoholfrågan
            numera inte bara ses som en näringslivs- eller jordbruksfråga
            utan nu även börjar ses som den folkhälsofråga den också är.
          </note>
          <note>
            EU:s alkoholstrategi från 2006 är en bra början som måste utvecklas,
            och där bör Sverige vara drivande. Genom det svenska ordförandeskapet
            senare i år har Sverige den chansen, och det är viktigt att vi
            tar den.
          </note>
          <note>
            Regeringen bör arbeta för en höjning av minimiskatterna på alkohol
            inom EU och en sänkning av de indikativa nivåerna som bestämmer
            hur mycket alkohol från utlandet som får föras in. Vi måste få
            ordning och reda på denna införsel. Det är bra att det är klarlagt
            att man bara får föra in alkohol i Sverige för eget bruk utan
            punktskatt om man själv transporterar varorna.
          </note>
          <note>
            Tyvärr finns det i realiteten fortfarande problem på detta område.
            Den borgerliga regeringen drev under våren 2008 igenom att privatpersoner
            eller ombud ska kunna föra in alkohol i Sverige också för andra
            personers räkning under förutsättning att svensk skatt betalas
            vid införseln. Vi anser fortfarande att det var en alltför långtgående
            och onödig tolkning av EU-rätten som i sin förlängning kan försvaga
            den restriktiva alkoholpolitiken, och kontroll av att svensk skatt
            betalats vid införseln fungerade inte.
          </note>
          <note>
            Enligt en färsk uppgift i Metro förra veckan den 15 januari var
            det bara 286 personer som betalat skatt frivilligt på den alkohol
            som de köpt via säljombud sedan den nya lagstiftningen trädde
            i kraft den 1 juli 2008. Många nätsajter som erbjuder alkoholimport
            sköter inte skattefrågan på ett riktigt sätt. Enligt Skatteverket
            råder det ofta oklarheter kring om det är säljaren eller köparen
            som slutit avtal med det ombud som ska transportera alkoholen
            över gränsen. Uppgiften är svår, det medges, men regeringen måste
            ta dessa signaler på allvar.
          </note>
          <note>
            Herr talman! Arbetet med att minska alkoholkonsumtionen bland
            ungdomar behöver stärkas ytterligare, och en särskild och bred
            nationell handlingsplan för minskat alkoholbruk bland ungdomar
            bör utvecklas. När det gäller ungdomars alkoholkonsumtion är utvecklingen
            visserligen fortfarande positiv totalt sett. Andelen ungdomar
            som väljer att dricka alkohol minskar. Men totalkonsumtion säger
            inte allt.
          </note>
          <note>
            Berusningsdrickandet bland ungdomar ligger fortfarande på en
            mycket hög nivå. Det är 23 procent av både pojkar och flickor
            i årskurs 9 som dricker alkohol motsvarande en halv flaska sprit
            eller fyra burkar starköl minst en gång per månad. Vi vet från
            andra undersökningar att unga tjejer dricker mer än tidigare,
            och det finns en grupp ungdomar som dricker större mängder alkohol
            än tidigare. Samhället måste bli bättre på att nå ungdomar som
            befinner sig i riskzonen.
          </note>
          <note>
            Herr talman! Alkoholkonsumtionen är en central faktor när det
            gäller sociala problem och våld bland ungdomar. Både svensk och
            utländsk forskning visar på tydliga samband mellan ökat alkoholdrickande
            och ökad våldsbrottslighet.
          </note>
          <note>
            Kraftfulla åtgärder bör vidtas för att minska langningen av alkohol
            till unga. På de platser i landet där polisen har arbetat målmedvetet
            mot langning av alkohol till unga har ungdomsvåldet minskat. Storskalig
            alkohollangning till unga är ett av få områden där straffskärpning
            kan förväntas ge positiva resultat. Vi vill följa denna fråga
            noga framöver. Ungefär en tredjedel av all alkohol som förs in
            i landet säljs vidare. En stor del går till ungdomar.
          </note>
          <note>
            En viktig beståndsdel i arbetet för att minska ungdomars drickande
            är föräldrarnas attityder. Det finns i dag flera vetenskapligt
            utvärderade föräldrastödsprogram som kan implementeras runt om
            i landet. Ett sådant är Örebro Preventionsprogram, ÖPP, som syftar
            till att påverka föräldrars förhållningssätt till ungdomars drickande
            och hur man som förälder kan agera för att minska till exempel
            tidig alkoholdebut och berusningsdrickande bland ungdomar.
          </note>
          <note>
            Vi hoppas att den borgerliga regeringen är beredd att i fortsatt
            positiv anda diskutera hur samhället på ett tydligt sätt kan organisera
            sitt arbete mot alkoholens skadeverkningar. Vi är övertygade om
            att det behövs en stark nationell resurs för att driva det alkohol-
            och narkotikaförebyggande arbetet i en tid av ökad tillgänglighet
            för ungdomar av både alkohol och narkotika och ökad totalkonsumtion
            av alkohol i befolkningen.
          </note>
          <note>
            En annan fråga som måste lösas är folkölsförsäljningen i butiker.
            Efterlevnaden av gällande åldersgräns är bristfällig på många
            håll, vilket innebär att öl säljs till minderåriga. I dag behöver
            handlarna bara meddela kommunen om man säljer folköl. Vi föreslår
            att folkölsförsäljningen ska vara tillståndspliktig så att tillståndet
            kan dras in om regelverket inte följs. Det är bra att Alkohollagsutredningen
            tittar på detta. Jag hänvisar i övrigt till det särskilda yttrande
            som vi har i denna fråga i betänkandet.
          </note>
          <note>
            Herr talman! Med detta yrkar jag bifall till förslaget i socialutskottets
            betänkande 2008/09:SoU12 Alkoholfrågor .
          </note>
          <note>
            I detta anförande instämde Ann Arleklo, Lennart Axelsson, Catharina
            Bråkenhielm och Per Svedberg (alla s).
          </note>
          <note type="speaker">
            Anf. 3 JAN R ANDERSSON (m):
          </note>
          <note>
            Herr talman! Gilbert Keith Chesterton lär en gång ha sagt: Inget
            djur har någonsin uppfunnit något så dåraktigt som dryckenskap
            eller något så gott som en drink. Detta kanske på ett sätt beskriver
            den dualism som finns kring alkoholfrågorna. Alkohol kan vara
            både himmel och helvete någonting som skapar livsnjutning använt
            på rätt sätt men som verkar som en livsavkortare om det används
            på fel sätt.
          </note>
          <note>
            Riksdagen har fastslagit två övergripande mål med alkoholpolitiken.
            För det första gäller det att minska alkoholkonsumtionen, vilket
            vi nu möjligen kan se ske. För det andra gäller det att minska
            det skadliga dryckesbeteendet, vilket vi kanske inte lika tydligt
            kan se ske.
          </note>
          <note>
            Vidare prioriteras i vår alkoholpolitik vissa grupper, däribland
            ungdomar, som särskilt ska skyddas. Det är där jag ser den största
            utmaningen i alkoholpolitiken framöver. Som någon har sagt till
            mig är det i dag kanske lättare och även billigare för unga människor
            än för vuxna människor att få tillgång till alkohol. Så är det
            säkert i många fall.
          </note>
          <note>
            Givetvis kan man glädjas åt den officiella statistiken som senast
            i morse pekade på att gravida kvinnor i mindre utsträckning än
            tidigare dricker alkohol under graviditeten. Statistiken pekar
            på att den totala alkoholkonsumtionen minskar. Frågan är dock
            om den officiella statistiken ger hela sanningen. Ger den en bild
            som vi är helt nöjda med?
          </note>
          <note>
            För ett par veckor sedan läste jag i en av mina lokaltidningar
            en artikel om Daniel. Han är uppvuxen i en trygg, stabil familj
            i min hemkommun. I sjuan började hans alkoholkarriär. Han beskriver
            att det inte var något problem att få tag i alkohol. Nästan all
            sprit var svartsprit, smugglad och såld illegalt.
          </note>
          <note>
            Snart kunde Daniel under en kväll dricka en helflaska sprit.
            Så hade hans tolerans ökat under ganska kort tid. Men fortfarande
            var han för ung för att få köra moped. Det som först skedde på
            helger började nu också ske på vardagar. I nian övergick han till
            att inte bara konsumera utan även försälja alkohol. Det var uteslutande
            smuggelsprit. Och det här var bara början.
          </note>
          <note>
            Snart visade det sig att det inte bara var alkohol som såldes
            av hans huvudmän. Även narkotika och vapen florerade. Det var
            detta som i någon mening blev en ögonöppnare för just denna person.
            Det var också i detta sammanhang som hot började förekomma.
          </note>
          <note>
            Det ska sägas att denna historia slutade lyckligt, eller så lyckligt
            som en sådan här historia kan sluta. Daniel lyckades ta sig ur
            cirkeln, och han har faktiskt aldrig blivit straffad för sina
            ungdomsförsyndelser. Han har i dag ett vanligt jobb, och har väl
            inga större problem som medborgare.
          </note>
          <note>
            Det som kanske är mer problematiskt i denna fråga är att hans
            huvudmän de personer som inte bara sålde svartsprit inte heller
            har blivit straffade. I en mening ger detta en ny bild av hur
            cynisk den svarta alkoholindustrin har blivit och hur ungdomar
            kommer att utnyttjas på ett sätt som vi kanske inte har sett tidigare
            just när det gäller alkohol.
          </note>
          <note>
            De här bilderna kunde man kanske tidigare måla upp när det gäller
            tunga narkotikamissbrukare som i händerna på syndikat tvingades
            göra än det ena, än det andra. I dag kan bilderna i någon mån
            återfinnas när det gäller tonåringar på vår egen landsbygd.
          </note>
          <note>
            Man kan också notera att även affärsstrukturen inom den illegala
            alkoholförsäljningen liknar den som finns inom narkotikaindustrin.
            De människor som säljer direkt till kund är inte alltid de som
            träffar dem som för in alkoholen i landet. Det är inte heller
            de som träffar dem som sitter i toppen på dessa pyramider och
            gör de stora avanserna. Det finns stora pengar att göra. På det
            sättet minimeras också risken för dem som sitter högst upp och
            som styr denna handel. På så sätt kan man säga att vi har fått
            en ny struktur för hur den illegala alkoholhandeln ser ut.
          </note>
          <note>
            En studie från STAD Stockholm förebygger alkohol- och drogproblem
            från våren 2008 visar att hälften av ungdomarna har druckit svartsprit
            under det gångna året. Bland pojkar är siffran något högre och
            bland flickor något lägre. Men man säger också i studien att smuggelsprit
            inte bara är ett storstadsfenomen. Även i kommuner runt omkring
            är detta ett stort problem.
          </note>
          <note>
            Även på Maria Ungdom i Stockholm vittnar man om ett ökat missbruk
            av alkohol. Stefan Sparring beskriver att om den typiska besökaren
            på Maria Ungdom tidigare har druckit en sexpack folköl och kanske
            någon starkcider och därmed blåste 1,21,3 promille och dessutom
            var jättefull har i dag samma tjej delat på en flaska starksprit
            med en kompis eller till och med druckit den själv. Hon kommer
            in med 1,72,0 promille och är medvetslös. Stefan Sparring på Maria
            Ungdom menar att alkoholen numera är ett större problem bland
            ungdomar än vad narkotikan är.
          </note>
          <note>
            Det finns mer som pekar på att de officiella siffrorna kanske
            inte stämmer. Om man tittar på det gränshandelsindex som vin-
            och spritleverantörerna har upprättat visar det att gränshandeln
            under 2007 ökade med 23 procent. Man kunde också peka på en liknande
            fortsatt stark ökning av gränshandeln under 2008.
          </note>
          <note>
            Det ska givetvis sägas att handeln har sina skäl till detta.
            Men jag talade med en bryggare för ett tag sedan, som sade: För
            oss är det till och med billigare att exportera spriten till alkoholladorna
            i Tyskland, för dit kan vi köra helkollin på stora lastbilar.
            Vi slipper plocka ihop mindre kollin till restauranger eller systembolag.
            Men vi vill inte att våra produkter ska konsumeras av ungdomar
            ute på våra gator. Vi vill ha en kontrollerad försäljning av alkoholen.
          </note>
          <note>
            Även om konsumtionen de facto ökar enligt denna statistik handlar
            det kanske inte om den vanliga Svensson som åker ned och fyller
            sin Volvo. Det kanske finns en annan bild av hur försäljningen
            sker.
          </note>
          <note>
            Sorads slutsatser om att det har skett en minskning av den totala
            konsumtionen skulle också kunna motsägas av tullen. Tullen ser
            inte heller någon minskning av införseln. Enligt Tullverkets egna
            beräkningar kör 25 000 bilister in i Sverige varje år med mer
            än 20 kartonger sprit, öl eller vin. 65 000 flaskor sprit rullar
            därmed in varje dygn över de svenska gränserna. Det är helt andra
            volymer än dem som anges i de officiella siffrorna.
          </note>
          <note>
            En annan detalj som möjligen visar hur denna fråga ser ut kan
            man finna på våra återvinningsstationer. I det avtal som finns
            om återvinning av glas- och metallförpackningar har man estimerat
            hur många burkar och flaskor som borde komma till våra återvinningsstationer.
            Problemet för den som ansvarar för denna hantering är att det
            kommer in mer glas och fler burkar än vad som säljs i Sverige.
            För Svensson är det tydligen enklare att förbigå de svenska alkoholskatterna
            och köpa illegal sprit än att ha skrupler med att fuska med återvinningen.
          </note>
          <note>
            Herr talman! Många frågor rörande alkoholpolitiken kommer med
            stor säkerhet att debatteras under det kommande året. Den svenska
            regeringen har aviserat att alkoholfrågorna kommer att finnas
            på agendan under det svenska ordförandeskapet. Alkohollagsutredningen
            kommer också med ett betänkande om en dryg månad. Det innebär
            också att de här frågorna kommer att diskuteras ytterligare.
          </note>
          <note>
            Jag är glad att vi har ett enigt betänkande här i dag. Det visar
            att vi har en tydlig riktning för alkoholpolitiken. Det finns
            givetvis detaljer som vi har olika synpunkter på.
          </note>
          <note>
            I mitt anförande har jag pekat på några företeelser som manar
            till fortsatt arbete. Även om regeringens arbete i många delar
            ger ett väldigt gott resultat finns det anledning att fortsätta.
            Min förhoppning är därför inte bara att de indikatorer som i dag
            pekar på att alkoholpolitiken går i rätt riktning fortsätter att
            visa detta utan även att dessa frågor om illegal införsel och
            tillgängligheten för ungdomar tas på största allvar. Jag tror
            därför att vi i riksdagen skulle kunna behöva ett bättre underlag
            för att veta hur situationen ser ut bakom siffrorna. Endast då
            kan vi i denna kloka församling fatta de kloka beslut som krävs.
          </note>
          <note type="speaker">
            Anf. 4 CHRISTER ENGELHARDT (s) replik:
          </note>
          <note>
            Herr talman! Låt mig återigen framföra ett tack till Jan R Andersson
            för ett gott samarbete i utskottet som har lett fram till ett
            enigt betänkande. Det är också glädjande att vi i utskottet är
            så pass överens. I sitt anförande gav Jan R Andersson också en
            bild av hur statistik kan tolkas. Är siffrorna korrekta eller
            inte, och hur ska man se det?
          </note>
          <note>
            Jag sade också i mitt anförande att utvecklingen av ungdomars
            drickande går i en positiv riktning. Då har man jämfört siffror
            på hur det ser ut i årskurs 9 där det lämnas ut enkäter. Jag sade
            inte det i mitt anförande, men år 2000 uppgav 77 procent av pojkarna
            i årskurs 9 att de drack alkohol. Den siffran är nu nere på 61
            procent. Bland flickorna var det 79 procent som uppgav att de
            drack alkohol år 2000, och nu är den siffran nere på 67 procent.
            Men jag vet själv hur det var när man gick i årskurs 9 och fick
            ut en enkät. Om man ville vara lite ball och tuff var det lätt
            att man satte ett kryss fast man kanske inte hade konsumerat någon
            alkohol, men man ville snacka med kompisarna sedan och så vidare.
            Det finns all anledning att ha ett kritiskt tänkande när det gäller
            statistiken.
          </note>
          <note>
            Jan R Andersson var också inne på flera problemområden i den
            restriktiva alkoholpolitiken i sitt anförande. Jag pekade på det
            svenska ordförandeskapet. Jan R Andersson nämnde det väldigt kort
            i slutet på sitt anförande. Kan Jan R Andersson säga något mer
            om på vilket sätt vi under det svenska ordförandeskapet kraftfullt
            kommer att verka när det gäller alkoholfrågorna?
          </note>
          <note type="speaker">
            Anf. 5 JAN R ANDERSSON (m) replik:
          </note>
          <note>
            Herr talman! Det är bra att det finns en samsyn när det gäller
            ungas drickande. Jag upplever att det är det absolut största problemet
            vi har att ta hand om i dag. Tittar man på statistiken kan man
            givetvis säga att vi har en positiv bild, det vill säga att färre
            ungdomar dricker. Men samtidigt ser vi att de som de facto dricker
            dricker mer, och man dricker mer destruktivt än man gjorde tidigare.
            Jag tror att det kan finnas ett samband mellan detta och den illegala
            försäljningen. Tidigare kunde man kanske smyga in i en närbutik
            och få tag i ett sexpack öl eller på andra sätt få tag i en mängd
            alkohol som sedan konsumerades. I dag är marknaden väldigt öppen,
            och det är väldigt billigt. Man kan lätt få tag i stora kvantiteter
            alkohol. Jag tror att den marknaden leder till en annan konsumtion
            hos ungdomar.
          </note>
          <note>
            När det gäller Sveriges inställning till det europeiska samarbetet
            om alkoholpolitiken skulle jag vilja säga att regeringen har varit
            tydlig. Regeringen har också sagt att man inte får ha för stora
            förhoppningar på att Europa och den europeiska politiken ska lösa
            de svenska alkoholproblemen. Det finns det väl ingen, inte ens
            ledamoten här, som tror att vi under närstående tid kommer att
            få se stora förändringar av skatter och införselkvoter eller andra
            åtgärder som kommer att bidra till att lösa de problem vi har
            i Sverige. Därför handlar denna fråga slutligen om hur vi hanterar
            frågan. Det handlar inte bara om enkla lösningar. Jag tror, vilket
            har visat sig i några exempel som ledamoten själv tog upp, att
            föräldrars medverkan är mycket viktig. Där man har fått en stark
            föräldramedverkan har man kunnat minska mängden alkohol som konsumeras
            och även kunnat skjuta fram debutåldern.
          </note>
          <note type="speaker">
            Anf. 6 CHRISTER ENGELHARDT (s) replik:
          </note>
          <note>
            Herr talman! Jag har förstått att byråkratin inom EU tar sin
            tid. Vi kan ta exemplet Finland. Finlands system för gårdsförsäljning
            har ifrågasatts. Kommissionen skrev ett brev till Finland om detta
            2007, och nu har vi 2009, och det har fortfarande inte hänt någonting
            i den frågan. När jag har undersökt var frågan ligger har jag
            fått till svar att två år är väldigt kort tid i EU-sammanhang
            samtidigt som det verkar vara en väldigt lång tid efter svenska
            förhållanden. Jag inser också att det kan ta sin tid, men någonstans
            måste man börja.
          </note>
          <note>
            I EU-sammanhang har vi nu lyckats komma så långt att alkoholfrågan
            börjar få status som en folkhälsofråga. Då är det otroligt mycket
            lättare att komma fram med en restriktiv alkoholpolitik än om
            vi bara ska prata pengar, näring och jordbruk eftersom man är
            sig själv närmast då. Om det handlar om folkhälsopolitik kan man
            dra ut det bredare. Det var därför jag var så angelägen om att
            detta inte ska bli en fråga som försummas under det svenska ordförandeskapet
            utan att vi verkligen kraftfullt tar tag i detta. Jag hoppas att
            regeringspartierna tar till sig detta när man ska hålla i de här
            ordförandeklubborna i olika sammanhang under den tid vi har ordförandeskapet.
          </note>
          <note>
            I slutet på sitt repliksvar till mig var Jan R Andersson också
            inne på en mycket viktig fråga som jag också tog upp i mitt anförande.
            Vi kan stå här och prata hur mycket alkoholpolitik som helst i
            kammaren och jobba hur mycket som helst för detta som politiker,
            men ansvaret ligger hos föräldrarna. Jag pekade på föräldrastödsprogram
            som finns och som mycket väl kan implementeras i landet. Kan Jan
            R Andersson säga något om på vilket sätt regeringen kommer att
            jobba mer med föräldrastödsprogram? Det är ju inte något som Alkohollagsutredningen
            tittar på.
          </note>
          <note type="speaker">
            Anf. 7 JAN R ANDERSSON (m) replik:
          </note>
          <note>
            Herr talman! Låt mig först säga några ord om det som Engelhardt
            tog upp om gårdsförsäljningen i Finland. Det finns en pågående
            process, men den handlar inte om stämningar utan om ett utbyte
            av synpunkter och att Finland ska motivera sin lagstiftning. Rättsläget
            är väl i en mening klart. Det finns ingen olaglighet som innebär
            att kommissionen avser att stämma Finland, vilket har skett gentemot
            Sverige i vissa andra frågor. Det finns dock anledning att med
            intresse följa detta i Finland, speciellt när vi själva senare
            under detta år förmodligen ska ta ställning till frågan om gårdsförsäljning.
            Jag är positiv till att vi kan utveckla en reglerad gårdsförsäljning
            i Sverige. Jag tror att det skulle vara bra.
          </note>
          <note>
            Vi har två mål i den svenska alkoholpolitiken. Det ena handlar
            om totalkonsumtionsmodellen, som jag tror i någon mening är utspelad.
            Det har visat sig att den fungerar i vissa sammanhang men inte
            i andra. Därför är det viktigt att vi även fokuserar på det andra
            målet. Problemet när man tittar exempelvis på ungdomar är framför
            allt inte att de konsumerar alkohol utan det sätt som alkoholen
            konsumeras på. Jag tror att gårdsförsäljningen kan bidra till
            att vi får en sundare alkoholkonsumtion och att vi har ett sammanhang
            i den konsumtion av alkohol som sker, vilket många gånger har
            uteblivit i den del av världen som kallas vodkabältet.
          </note>
          <note>
            Låt mig också lite kort säga något om föräldrastöd. Det finns
            uppdrag både till Folkhälsoinstitutet och till Socialstyrelsen,
            och det sker även ett arbete inom ANT-rådet som finns under Socialdepartementet,
            där man ska ta till vara och sprida de metoder som ger resultat.
            Det arbetet har pågått länge och kommer att fortsätta.
          </note>
          <note type="speaker">
            Anf. 8 LARS-IVAR ERICSON (c):
          </note>
          <note>
            Herr talman! Låt mig börja med att ge vidare ett latinskt citat:
            Punctum finisque. Det betyder punkt och slut. Ja, detta anförande
            blir mitt sista här i riksdagen från denna talarstol om en och
            en halv vecka lämnar jag riksdagen och det känns väldigt bra att
            få hålla detta anförande inför socialutskottet.
          </note>
          <note>
            Mitt allra första anförande här hösten 2002 handlade om ungdomars
            rätt till kultur. I kammaren fanns då en åhörare. Hon gick efter
            halva tiden. Men ni har varit tålmodiga och kanske också tagit
            till er någonting av de latinska citat som jag har försökt ge
            vidare.
          </note>
          <note>
            Tack för en god gemenskap över partigränserna!
          </note>
          <note>
            Men nu över till dagens ämne. Under den vecka då alkoholbetänkandet
            justerades i höstas kom i massmedierna två rubriker med anknytning
            till det som vi diskuterar här i dag. Den ena handlade om barnfylleriet,
            som ökar kraftigt enligt nya siffror från Socialstyrelsen. Den
            andra rubriken handlade om att svenskar drar ned på alkoholen.
            Centralförbundet för alkohol- och narkotikaupplysning rapporterade
            om ett trendbrott i alkoholkonsumtionen. Trendbrottet var särskilt
            tydligt bland unga flickor. De rubrikerna aktualiserade en gammal
            sanning: Alkohol kan brukas men också missbrukas. Alkoholen kan
            förgylla en fest men också ruinera ett människoliv.
          </note>
          <note>
            Från Centerpartiet vill vi slå vakt om den restriktiva alkoholpolitiken,
            främja måttfulla dryckesvanor och arbeta för nykterhet bland minderåriga.
            Alkoholkonsumtionen bör minska så att folkhälsan förbättras. Attityden
            till alkohol måste påverkas med olika styrmedel som information,
            regelverk och mobilisering av det civila samhället, där de ideella
            organisationerna har stor betydelse.
          </note>
          <note>
            Herr talman! Det är bra att socialutskottet går vidare i traditionen
            att ha en bred samsyn i alkoholfrågan. I betänkandet betonas den
            restriktiva alkoholpolitiken och Sveriges möjligheter att inom
            EU verka för en mer restriktiv syn. Ordförandeskapet ger Sverige
            bra möjligheter att driva på i alkoholfrågor. Vi kan lyfta fram
            folkhälsoperspektivet. Globalt kan vi agera mer inom WHO.
          </note>
          <note>
            Alkoholfrågan i andra europeiska länder kommer via massmedier
            oss nära och ger ibland anledning till eftertanke. Under riksdagens
            juluppehåll fick vi höra om hur man i Storbritannien kommer att
            ge ut riktlinjer för hur mycket alkohol föräldrar kan bjuda sina
            barn på utan att riskera några hälsoeffekter. Det är alltså i
            Storbritannien tillåtet att bjuda sina barn på vin och sprit om
            de har fyllt fem år. Det är skrämmande uppgifter.
          </note>
          <note>
            Herr talman! Trots alarmerande uppgifter om alkoholens skadeverkningar
            händer det ändå saker som jag tycker verkar i rätt riktning, och
            jag vill lyfta fram något av detta.
          </note>
          <note>
            Vi har Kronobergsmodellen, där polisen beslagtar alkohol som
            innehas av minderåriga. Den modellen håller nu på att sprida sig
            upp över landet.
          </note>
          <note>
            Skövde kommun satsar i sina skolor på att ge förmåner till de
            elever som skriver på ett kontrakt där de förbinder sig att avhålla
            sig från alkohol.
          </note>
          <note>
            Vi hör om skolor som anordnar föräldraträffar där man försöker
            komma fram till ett gemensamt ställningstagande föräldrar emellan
            när det gäller synen på ungdomar och alkohol. Våga stoppa langningen!
            Våga anmäla langare!
          </note>
          <note>
            Vi hör om att ett utökat samarbete mellan polis och tull ger
            resultat när det gäller att beivra smuggling och olaglig införsel.
          </note>
          <note>
            Vi hör om hur allt fler yngre blir medlemmar i någon nykterhetsorganisation.
          </note>
          <note>
            Genom tidningar har vi på senare tid uppmärksammats på fylleskandaler
            inom idrotten, och vi hör hur idrottsföreningar på många håll
            har antagit stränga regler för alkoholanvändning i kombination
            med idrottsaktivitet.
          </note>
          <note>
            Ja, det är viktigt med samordnade och förebyggande insatser,
            och det är glädjande att många regioner och kommuner nu har anställt
            samordnare för alkohol- och narkotikafrågor.
          </note>
          <note>
            Precis som i många andra sammanhang är här samarbete och dialog
            viktiga nyckelord. Men det kan ibland tyvärr finnas hinder för
            ett effektivt samarbete när det gäller att förebygga och beivra
            alkoholmissbruk. Då tänker jag särskilt på sekretessfrågorna.
            Men här är en glädjande lagstiftning på gång som, om jag är rätt
            underrättad, kommer att innebära att vi precis som i Danmark får
            så kallad gruppsekretess. Det innebär att polis och skola samt
            social- och fritidsförvaltning kan sitta tillsammans och diskutera
            en enskild ung människas missbruksproblem med syftet att göra
            allt för att han eller hon ska få ett bättre liv. Våra sekretessbestämmelser
            i Sverige är väl värda att respekteras, men ibland kan de ställa
            till problem för till exempel fritidsgårdsföreståndaren som inte
            kan kommunicera med andra berörda när han eller hon upptäcker
            att någon ung människa finns i riskzonen.
          </note>
          <note>
            Herr talman! Att 260 miljoner årligen avsätts för att en kraftfull
            alkohol- och narkotikapolitik ska bedrivas är bra. Att vi i februari
            kan förvänta oss att ta del av Alkohollagsutredningen är också
            positivt. Som tidigare nämnts finns det stora förhoppningar när
            det gäller EU-ordförandeskapet och vad det kan medföra. Men det
            viktigaste av allt är ändå att Sveriges befolkning mobiliserar
            mot alkoholens följder.
          </note>
          <note>
            Föräldrar, föreningsledare, skolpersonal, arbetsgivare, fack,
            polis, sociala myndigheter uppräkningen skulle kunna fortsätta
            länge har viktiga uppgifter att förebygga och beivra, för alkoholen
            är kanske vårt största hot mot folkhälsan. Förutom varje missbrukare
            drabbas också de anhöriga. Alkoholen medverkar till hemlöshet,
            våld, brott och annat destruktivt.
          </note>
          <note>
            Samhället kan och ska göra mycket, men individens ansvar får
            aldrig glömmas bort. Vi har alla ett ansvar för att reflektera
            över förhållandet mellan bruk och missbruk. Som vuxna är vi ständigt
            förebilder för det uppväxande släktet, och vi kan som vuxna föregå
            med gott exempel och verka för en sund inställning till alkohol.
            Vi kan se till att årets stora högtider som jul, nyår, påsk och
            midsommar inte får katastrofala följder. I det här sammanhanget
            kan man gärna använda uttrycket det börjar hos dig. Vi har alla
            ett gemensamt ansvar och kan inte lämna över viktiga frågor för
            att de bara ska lösas av en annan människa.
          </note>
          <note>
            Jag yrkar bifall till förslaget i betänkandet.
          </note>
          <note type="speaker">
            Anf. 9 CHRISTER ENGELHARDT (s) replik:
          </note>
          <note>
            Herr talman! Det är ju Lars-Ivar Ericsons sista debatt, och så
            lätt ska han väl inte komma undan i denna ärendedebatt!
          </note>
          <note>
            Skämt åsido: Det är tråkigt att en så pass klok centerpartist,
            som Lars-Ivar Ericson är i de här frågorna, har valt att lämna
            riksdagen. Lars-Ivar Ericson nämnde att två ord, samarbete och
            dialog, är viktiga nyckelord som leder fram till ett gott resultat.
            Så har också skett i det betänkande som vi nu behandlar här i
            kammaren eftersom vi är eniga om detta betänkande. I det har naturligtvis
            Lars-Ivar Ericson, som en mycket klok centerpartist i sammanhanget,
            spelat en viktig roll.
          </note>
          <note>
            Jag vill rikta ett varmt tack till Lars-Ivar Ericson för de år
            som vi har samarbetat i socialutskottet då vi haft många, bra
            och kreativa diskussioner, samt önska honom lycka till i hans
            tjänst som präst i Svenska kyrkan, som han nu går tillbaka till.
          </note>
          <note>
            I sitt anförande nämnde Lars-Ivar Ericson de ideella organisationerna,
            som ju är viktiga aktörer. Han går nu tillbaka till en stor och
            viktig organisation som gör ett stort och viktigt arbete med att
            hjälpa till att föra den restriktiva alkoholpolitiken framåt med
            stora steg.
          </note>
          <note>
            Varmt tack till dig, Lars-Ivar Ericson, och lycka till i din
            fortsatta gärning som präst i Svenska kyrkan!
          </note>
          <note type="speaker">
            Anf. 10 LARS-IVAR ERICSON (c) replik:
          </note>
          <note>
            Herr talman! Vad ska man säga? Det är bara att säga ett varmt
            tack till Christer Engelhardt för de vänliga orden och för de
            meningsfulla diskussioner som vi haft i kammaren och i andra sammanhang.
          </note>
          <note type="speaker">
            Anf. 11 ELINA LINNA (v):
          </note>
          <note>
            Herr talman! Jag vill börja med att rikta mina ord till Lars-Ivar
            Ericson, som nu hållit sitt sista anförande i kammaren, och tacka
            honom för de diskussioner och det goda samarbete som vi sedan
            förra mandatperioden har haft i socialutskottet. Vi har egentligen
            sällan dragit åt samma håll politiskt, men samarbetet har fungerat
            bra ändå. Tack, Lars-Ivar Ericson!
          </note>
          <note>
            När det gäller betänkandet, herr talman, är det inte ofta vi
            i socialutskottet är så eniga som vi har varit under beredningen
            av det betänkande som vi nu debatterar. Det är kanske första gången
            vi är så överens som vi är i dag. Jag tycker för övrigt inte att
            det är något eftersträvansvärt att söka blocköverskridande enighet
            om olika politiska frågor i kammaren. Inte heller tror jag att
            våra väljare ser det som något eftersträvansvärt. Men alkoholpolitiken
            är ett undantag. Därför har vi i Vänsterpartiet släppt våra motionsyrkanden
            och anslutit oss till majoritetstexten.
          </note>
          <note>
            Min partikamrat Egon Frid kommer snart upp i talarstolen och
            ska ta upp fler perspektiv ur Vänsterpartiets synvinkel när det
            gäller alkoholpolitiken.
          </note>
          <note>
            Vänsterpartiet tycker att det är bra att vi gemensamt lyfter
            fram betydelsen av den restriktiva alkoholpolitiken för att begränsa
            alkoholens medicinska och sociala skadeverkningar. Det är även
            bra att utskottet betonar vikten av att Sverige även fortsättningsvis
            behåller målsättningen att begränsa alkoholens skadeverkningar
            och verkar för att minska den totala alkoholkonsumtionen. I betänkandet
            skriver vi också att den svenska restriktiva alkoholpolitiken
            ligger fast och att Sverige fortsatt bör arbeta för en mer restriktiv
            syn på alkohol inom EU.
          </note>
          <note>
            Det är nog lättare sagt än gjort att få till stånd en ändring
            inom EU, men självklart ska vi arbeta för det. Vänsterpartiet
            har till exempel i sin valplattform inför valet till Europaparlamentet
            skrivit att vi vill verka för att återupprätta möjligheterna för
            en restriktiv alkoholpolitik. Denna ska bestämmas nationellt och
            bedrivas utifrån sociala grunder inte affärsmässiga. Med detta
            syftar vi självklart på de höga införselkvoterna och annat som
            till följd av vårt EU-medlemskap negativt påverkat våra möjligheter
            att arbeta för en god folkhälsa.
          </note>
          <note>
            Jag tror, herr talman, att det finns fler än enbart vänsterpartister
            som menar att EU-anslutningen inneburit ett allvarligt hot mot
            vårt sätt att bedriva alkoholpolitik som en folkhälsofråga. Vår
            alkoholkonsumtion har ökat med ca 30 procent sedan 1995, och vi
            vet alla att de alkoholrelaterade sjukdomarna självklart också
            har ökat. Nu ser det ändå ut som om konsumtionen minskar en aning.
            Centralförbundet för alkohol- och narkotikaupplysning, CAN, har
            nyligen kommit med rapporten Drogutvecklingen i Sverige 2008 .
            Där kan vi läsa att den totala konsumtionen för 2007 beräknas
            till 9,8 liter ren alkohol per invånare 15 år och äldre, som statistiken
            bygger på.
          </note>
          <note>
            Centrum för socialvetenskaplig alkohol- och drogforskning, Sorad,
            vid Stockholms universitet har gjort en preliminär skattning av
            alkoholkonsumtionen i landet under tredje kvartalet 2008 samt
            den senaste tolvmånadersperioden och då fått fram att totalkonsumtionen
            nu är ca 9,6 liter alkohol. Det är mycket glädjande om den trenden
            fortsätter. Jag väljer att lita på dessa siffror. Men vi ska komma
            ihåg att det fortfarande är långt kvar till konsumtionssiffrorna
            i början av 1990-talet.
          </note>
          <note>
            Det senaste decenniets ökade alkoholintag har självklart påverkats
            av prissänkningar på öl och vin, introduktion av nya dryckestyper
            och förpackningar, utökade öppettider på Systembolaget och en
            ökning av antalet restauranger med tillstånd för alkohol. Kommunerna
            delar frikostigt ut tillfälliga serveringstillstånd i samband
            med exempelvis festivaler. Vänsterpartiet anser att tillståndshanteringen
            för servering av alkohol inte fungerar tillfredsställande i dag.
            Folkhälsoaspekterna försvinner helt i hanteringen.
          </note>
          <note>
            Herr talman! Jag inledde med att beskriva utskottets enighet
            i betänkandet. Jag vill ändå kort påpeka att många av de 140 motionsyrkanden
            som behandlas i betänkandet visar på helt olika inriktningar.
            Alla yrkanden har heller inte kommit ens i närheten av en hälsokonsekvensanalys
            innan de lämnats in. När det gäller motionerna om att legalisera
            hembränning har jag svårt att ta dem på allvar; det kanske inte
            heller har varit meningen.
          </note>
          <note>
            Många av yrkandena handlar om alkohollagen och avstyrks med hänvisning
            till den pågående utredningen. Vi nöjer oss med detta nu, men
            i vårt särskilda yttrande skriver vi, med tanke på våra förslag,
            att vi har för avsikt att följa frågorna och förbehåller oss rätten
            att återkomma.
          </note>
          <note>
            Alkoholfrågorna behöver debatteras ofta, inte bara i riksdagen
            utan överallt i samhället. Jag tycker att det till exempel är
            väldigt bra att för andra året i rad nykterhetsrörelserna initierade
            kampanjen Vit jul. Kampanjens mål är att lyfta fram barnens situation
            och behov i förhållande till vuxnas alkoholkonsumtion speciellt
            kring julhelgen, vilket också berörts tidigare i debatten. Syftet
            med kampanjen är att få fler vuxna att avstå från alkohol under
            julhelgen och genomföra alkoholfria aktiviteter med barn och unga.
            Det är bra med sådana kampanjer.
          </note>
          <note>
            Jag tycker också att medierna den senaste tiden på ett bra sätt
            beskrivit problematiken med alkohol. Som jag förstår kommer SVT
            under våren att sända en dokumentärserie om alkoholism. Målet
            med programmet är att fler ska börja våga prata om sina erfarenheter
            och att få fler att förstå farorna med alkoholmissbruk. Vi politiker
            kan bidra genom att i enighet även fortsättningsvis behålla målsättningen
            att begränsa alkoholens skadeverkningar och verka för att minska
            den totala alkoholkonsumtionen.
          </note>
          <note>
            Herr talman! Jag vill avsluta med att yrka bifall till utskottets
            förslag i betänkandet.
          </note>
          <note>
            I detta anförande instämde Egon Frid (v).
          </note>
          <note type="speaker">
            Anf. 12 JAN LINDHOLM (mp):
          </note>
          <note>
            Herr talman! Socialutskottets betänkande om alkoholfrågor behandlar
            ett stort antal motioner och ett ännu större antal yrkanden från
            den allmänna motionstiden 2007 och 2008 plus ytterligare någon
            motion. Man kan tycka att med tanke på den stora mängden yrkanden
            borde betänkandet vara mer omfångsrikt än vad det är, men många
            av yrkandena är snarlika.
          </note>
          <note>
            Också det faktum att utskottet har lyckats enas om många formuleringar
            så att oppositionen har bestämt sig för att inte yrka bifall till
            sina motioner med reservationer har bidragit till att betänkandet
            har blivit ganska tunt. Som exempel vill jag nämna Miljöpartiets
            krav på kraftfulla insatser för att minska alkoholens skadeverkningar,
            Miljöpartiets krav på en uppföljning av de samhällsekonomiska
            effekterna av alkoholkonsumtionen liksom kravet på mer förebyggande
            arbete och kravet på att lyfta fram frivilligorganisationernas
            insatser.
          </note>
          <note>
            Man har i utskottet enats om att säga att det är saker som ligger
            i linje med den politik som förs. Därmed anser man att motionerna
            som tar upp de här frågorna delvis är tillgodosedda. Det bidrar
            naturligtvis till att det är svårt för oss att reservera oss till
            förmån för våra motioner. Vi tycker att det är positivt när vi
            får ett stöd för våra krav.
          </note>
          <note>
            Att utskottet också delar Miljöpartiets syn på Systembolagets
            roll kom för oss i alla fall lite grann som en överraskning, men
            det tar vi naturligtvis tacksamt emot. Självklart har vi ingen
            anledning att reservera oss heller i den frågan. Vi hoppas att
            signalerna är tydliga nu till den pågående utredningen om vad
            som gäller för Systembolagets framtid.
          </note>
          <note>
            Att utskottsmajoriteten avstyrker ett stort antal motioner med
            hänvisning till den pågående översynen av alkohollagen är inte
            oväntat på något sätt. Vi kunde ha valt att reservera oss till
            förmån för en del av motionerna i det paketet, men vi har gjort
            den bedömningen att framgångarna i de inledande delarna som jag
            har nämnt är så pass viktiga att vi inte vill äventyra det genom
            att ta strid i övriga frågor.
          </note>
          <note>
            Vi tycker att betänkandet är en bra kompromiss och att det signalerar
            att den moderatledda högerkartellen har förstått vikten av breda
            majoriteter inom de alkoholpolitiska frågorna. Självklart hade
            vi gärna velat se ytterligare signaler från utskottets sida till
            den pågående översynen av alkohollagen. Vi kommer ändå att återkomma
            i frågor om vi anser att resultatet av den och den därpå följande
            propositionen, som vi antar kommer, inte skulle vara tillfredsställande.
          </note>
          <note>
            I betänkandet slås ett stort antal motioner ihop i klump och
            avstyrks med det som kallas för en förenklad behandling. Det är
            frågor där avstyrkan motiveras med att de, som tidigare har nämnts
            här från talarstolen, delvis är sådana som har behandlats tidigare
            men också sådana där man anser att riksdagen inte har beslutanderätten,
            att det inte ligger inom det som kallas för riksdagens kompetensområde.
          </note>
          <note>
            Där har vi väl delvis lite olika åsikter. Vi tycker att i många
            frågor kan riksdagen uttala en uppfattning om en inriktning även
            om det ligger på kommunerna att verkställa.
          </note>
          <note>
            Även här har vi avstått från att reservera oss. Där har vi i
            stället skrivit två särskilda yttranden.
          </note>
          <note>
            Jag vill, herr talman, innan jag kommenterar det här rikta mig
            till alla våra sympatisörer och alla dem som arbetar med alkoholfrågor.
            Jag vill säga att det här sättet att hantera betänkandet, att
            vi har avstått från att reservera oss till förmån för många frågor,
            inte alls betyder att vi på något sätt avser att tona ned vårt
            arbete. Det innebär inte några förändringar i våra ståndpunkter
            om vikten av att fortsätta att arbeta för att minska de medicinska
            och sociala skadeverkningarna av alkoholkonsumtionen.
          </note>
          <note>
            Jag bor i samma kommun som utskottets ordförande. Vi åker på
            samma tåg. Det är lite synd att han inte är här. Men jag har uppfattat
            att viljan har varit stark från socialutskottets ordförandes sida.
            Den har vi tyckt har varit väldigt bra. Vi tycker att det har
            inneburit att det här betänkandet ändå är en framgång för den
            restriktiva svenska modellen på alkoholpolitikens område.
          </note>
          <note>
            Vi har nämligen känt en rätt stor oro för att den moderatledda
            högerkartellen skulle ändra på den politiken och öppna upp för
            betydligt ökad tillgänglighet till alkohol. Därför är det väldigt
            tillfredsställande att den svenska modellen i alla fall ligger
            fast i utskottet, även om vi från Jan R Anderssons sida, Moderaternas
            företrädare, ändå kunde spåra signaler om förändringar av den
            restriktiva modellen. Men vi hoppas att det är utskottets samlade
            bedömning som gäller.
          </note>
          <note>
            Vi är också mycket tacksamma för den tydliga inställningen när
            det gäller Systembolagets roll. När man är i opposition tolkar
            man det lätt som en framgång varje gång som den nya majoriteten
            väljer att behålla den tidigare förda politiken. Så jag vill tacka
            för det.
          </note>
          <note>
            Herr talman! Även om majoriteten väljer att avstyrka våra motioner
            hoppas vi självklart att den pågående översynen av alkohollagen
            ska gå oss till mötes i rätt många delar. Till exempel det faktum
            att kontrollen av åldersgränserna vid köp av folköl i butiker
            fungerar så pass dåligt borde rimligen leda till någon form av
            åtgärd.
          </note>
          <note>
            Vi skriver i vår reservation 3 i betänkandet att det är rimligt
            att man utvecklar sanktionsmöjligheter när bristerna är uppenbara.
            Vi tycker till exempel att det är rimligt att försäljning borde
            ske under tillstånd som kan dras in om det inte sköts på rätt
            sätt.
          </note>
          <note>
            Herr talman! Vi har även två motioner i betänkandet som tar upp
            diskrimineringsfrågor inom krogmiljön och motioner som tar upp
            varningstexter på alkoholförpackningar. Vi menar att introduktionen
            av lådviner har gjort den här frågan ännu viktigare och hoppas
            att utredningen tittar på det.
          </note>
          <note>
            Vi står nu inför svåra ekonomiska tider. Det mesta pekar i alla
            fall på det. Tyvärr brukar det vara så att det innebär ökad konsumtion
            av alkohol. Statistiken den senare tiden omspänner en period när
            vi har haft högkonjunktur, så det kanske ändå är en erfarenhet
            och kunskap som stämmer. Vi får väl hoppas att det inte är så,
            men risken är stor.
          </note>
          <note>
            Vi vet att vuxna far illa av arbetslöshet och känslan av att
            inte behövas eller inte duga. Det hänger mycket ihop med att vår
            identitet är så knuten till arbetet.
          </note>
          <note>
            Trots det vet vi att det ändå är barnen som far mest illa när
            alkoholen kommer in i familjerna. Därför är det nödvändigt att
            kommunerna får ökade resurser för att kunna arbeta förebyggande
            och stödja dem som drabbas.
          </note>
          <note>
            I Miljöpartiet är vi ganska oroliga över att regeringen verkar
            titta så styvnackat på de krav som kommer, de tydliga signaler
            som kommer från Sveriges kommuner och landsting på det här området.
            Kommunernas kostnader för försörjningsstödet ökar ju nu. Det drabbar
            naturligtvis inte Danderyd eller Vellinge, men det drabbar väldigt
            många andra svenska kommuner.
          </note>
          <note>
            Alkoholen förorsakar individerna väldigt stort lidande. Där är
            vi säkert alla överens. Eftersom vi har ett krav på en analys
            av de samhällsekonomiska kostnaderna kanske vi inte är lika överens
            där. Men de är också stora. Man ska inte glömma de stora kostnader
            som ligger i de inkomster som försvinner när människor hamnar
            utanför arbetsmarknaden på grund av alkohol.
          </note>
          <note>
            Ett sätt för samhället att möta den växande arbetslösheten är
            att flytta fram investeringar i infrastruktur. Sådana signaler
            kommer från många regeringar nu i den globala lågkonjunktur vi
            ser framför oss, och då vill jag naturligtvis slå ett särskilt
            slag för en tidigareläggning av dubbelspåret mellan Falun och
            Borlänge. Det är ett exempel på en investering som har dubbla
            positiva effekter även i de här sammanhangen. Dels underlättar
            det för basnäringarna att transportera ut sina varor till den
            världsmarknad där dessa industrisektorer fortfarande faktiskt
            är konkurrenskraftiga trots den ekonomiska krisen, dels drar det
            i sin tur in exportintäkter och håller uppe sysselsättningen,
            vilket gör att vi får ett skatteunderlag som gör att vi kan fortsätta
            att arbeta förebyggande. Det är alltså en del av finansieringen
            av välfärden som vi måste värna om.
          </note>
          <note>
            Även den typen av tänkande att satsa på infrastruktur är alltså
            ett bra sätt att jobba förebyggande med de sociala frågorna och
            även alkoholpolitiken. Jobben är väldigt viktiga i vår kultur
            för vår identitet och för alla människors självkänsla.
          </note>
          <note>
            Fru talman! Med detta tackar jag för mig och yrkar bifall till
            förslaget i betänkandet!
          </note>
          <note type="speaker">
            Anf. 13 EGON FRID (v):
          </note>
          <note>
            Herr talman! För att fortsätta på Jan Lindholms spår tycker vi
            i Vänsterpartiet att det är oerhört viktigt att vi har ett spår
            i alkoholpolitiken och inte det dubbelspår som jag tycker att
            man kan skönja när man dels tar del av betänkandet kring alkoholfrågor,
            dels hör majoritetens företrädare Jan R Andersson företräda om
            det nu är Moderaternas eller regeringens syn i alkoholfrågor.
            Det är denna spänning i alkoholfrågan och i alkoholpolitiken som
            jag tycker är slående att ta del av.
          </note>
          <note>
            Vänsterpartiet instämmer mycket i den tydliga förklaring för
            att stå upp för en restriktiv alkoholpolitik och för en totalkonsumtionsmodell
            som betänkandet, med en enighet i socialutskottet, i sig ger uttryck
            för och som också Christer Engelhardt från Socialdemokraterna
            framförde i sitt anförande.
          </note>
          <note>
            Vänsterpartiet tycker att det skulle vara lika viktigt att majoriteten
            och regeringsföreträdarna till hundra procent stod upp för totalkonsumtionsmodellen
            och den restriktiva alkoholpolitiken och att de hade tilltro till
            de offentliga uppgifter som belägger att den svenska totalkonsumtionsmodellen
            genom den restriktiva alkoholpolitik som socialutskottet ger uttryck
            för genom det här betänkandet har stöd genom de åtgärder som den
            svenska alkoholpolitiken faktiskt grundar sig på.
          </note>
          <note>
            Jag är den första att instämma i den problembild som Jan R Andersson
            samtidigt beskriver. Vi har enorma sociala problem, vi har den
            kriminella verksamhet som finns inom alkoholhanteringen, till
            exempel inom den illegala hanteringen och den stora smugglingen
            av alkohol. Samtidigt tycker jag att det är på sin plats, när
            den enighet som finns också understryker att vi tror på den politik
            som vi är med och formar i riksdagen, att regeringsföreträdarna
            till fullo står för och tror på att denna enighet i alkoholfrågor
            är oerhört viktig för en fortsatt restriktiv alkoholpolitik. Den
            ska fortsätta att stå som modell för sänkt alkoholkonsumtion,
            sänkt totalkonsumtion, mindre alkoholrelaterade skador och en
            förebild för hur vi vill påverka andra länders alkoholpolitik
            och alkoholhantering. Det ska i sin tur vara med och påverka i
            positiv riktning för att ta bort de negativa konsekvenser som
            vi drabbas av i Sverige genom en alltför liberal alkoholpolitik
            och alkoholsyn ute i Europa till exempel, och som konkret har
            medfört den 30-procentiga ökningen av alkoholkonsumtionen sedan
            EU-inträdet 1995.
          </note>
          <note>
            Vi månar om vår lagstiftning här i Sverige, och det ger vi uttryck
            för här i riksdagen genom detta eniga betänkande. Det är oerhört
            viktigt att markera i alkoholpolitiken och alkoholpolitiska frågor.
            Jag vill verkligen vara med och understryka hur viktigt detta
            är.
          </note>
          <note>
            Sedan finns det som sagt spänningar i den svenska alkoholpolitiken,
            och det är intressant att läsa en del av de motioner som finns
            i betänkandet som visar på att det finns tankar, idéer, och det
            är ju bra att det finns tankar och idéer, och också exempel på
            hur man vill förändra alkoholpolitiken i alkoholliberal riktning.
            Det är skönt att riksdagen i dag kommer att avslå dessa motioner
            utifrån att vi har sett tillräckligt med liberal hantering av
            alkohol.
          </note>
          <note>
            En av de frågor Vänsterpartiet och jag själv har varit med och
            motionerat om är just en översyn av alkohollagen. Det är en oerhört
            viktig symbolfråga för vilken typ av alkoholpolitik vi ska ha
            i Sverige, om vi ska kunna stå upp för den restriktiva alkoholpolitiken,
            att vi ska minska tillgängligheten, att vi ska värna folkhälsan,
            att vi ska värna skyddet för våra unga i Sverige mot att i för
            tidiga åldrar och på ett för enkelt sätt komma i kontakt med alkohol,
            utifrån vad vi vet om alkoholens skadeverkningar.
          </note>
          <note>
            Här tycker jag att alkohollagen är en symbolfråga kring spänningen
            i svensk alkoholpolitik mellan hur stor näringspolitik det ska
            vara och hur stor alkoholpolitik det ska vara. I idéerna om gårdsförsäljning
            ser vi exempel på en ytterligare spänning i alkoholpolitiken,
            vilket i sig kanske betonar regeringens missriktade ambition med
            en näringsverksamhet som i så fall leder till en ökad tillgänglighet.
            Vi vet att ökad tillgänglighet leder till ökade alkoholskador.
          </note>
          <note>
            Alkohollagen är också viktig för krogmiljöerna. Den ökade tillgänglighet
            som generösa öppethållanden och serveringstillstånd, dålig uppföljning
            av givna alkoholtillstånd har medfört negativa konsekvenser. Den
            kriminella verksamheten frodas i krogmiljöerna och leder till
            skador.
          </note>
          <note>
            De här symbolfrågorna är oerhört viktiga för oss som beslutsfattare
            och lagstiftare att ta på allvar för att kunna göra förändringar
            i positiv riktning. Den översyn av alkohollagen som Alkohollagsutredningen
            håller på med är ett oerhört viktigt arbete och spännande för
            den fortsatta inriktningen och trovärdigheten i den svenska alkoholpolitiken.
          </note>
          <note>
            Det som gränsar till och är en oerhört viktig del av den svenska
            alkoholpolitiken är också graden av folkhälsopolitik, hur vi med
            förebyggande insatser faktiskt arbetar för en bra folkhälsa. Här
            vill jag betona kommunikationen mellan vilka beslut som fattas
            här i riksdagen och vilka beslut som fattas i landstingen och
            kommunerna, men också de resurser som ställs till förfogande för
            att det ska kunna ske ett bra förebyggande arbete ute i landet.
            Här håller jag med tidigare talare samtidigt som vi har olika
            linjer i dag, som vi kan se.
          </note>
          <note>
            Vi har just nu en positiv trend i en sänkt alkoholkonsumtion.
            Samtidigt har vi en fortsatt ökning av alkoholskadorna på grund
            av den tidigare uppgången. Därtill vet vi att det förebyggande
            arbetet är jätteviktigt för att minimera kommande problem. I dag
            ser vi besparingar ute i kommuner och landsting på det förebyggande
            arbetet.
          </note>
          <note>
            Det har varit självklart att varje kommun har haft en folkhälsoplanerare
            och att varje kommun har haft en samordnare för det drogförebyggande
            arbetet. Det är inte lika självklart i dag. Det sker besparingar
            ute i Sveriges kommuner på det förebyggande arbetet.
          </note>
          <note>
            Det här är arbetsgrupper bestående av personer som har oerhört
            viktiga uppgifter för att upprätthålla en god folkhälsa, för att
            förebygga och medverka till att debutåldern kan höjas samt för
            att våra lagar och förordningar kring alkoholpolitiken kan efterlevas
            ute i Sveriges kommuner. Det här är saker vi inte kan blunda för
            och inte får blunda för. Regeringen måste bli tydligare med att
            visa den enighet i alkoholfrågor som socialutskottets betänkande
            ger uttryck för genom att de motioner som föreslår en liberalare
            hantering av alkoholpolitiken i Sverige avstyrks.
          </note>
          <note>
            Ett annat område som också måste ses över är alkoholreklamen
            i alla våra medier. Det är i tv, i krogmiljöer och i det offentliga
            rummet. Det här är ett område som jag verkligen hoppas att Alkohollagsutredningen
            tittar ordentligt på och också föreslår kraftiga och positiva
            förändringar.
          </note>
          <note>
            Med anledning av det jag har sagt yrkar jag bifall till förslagen
            i betänkandet.
          </note>
          <note>
            I detta anförande instämde Elina Linna (v).
          </note>
          <note type="speaker">
            Anf. 14 JAN R ANDERSSON (m) replik:
          </note>
          <note>
            Herr talman! Det ska kanske vänta till sist anmälda talare innan
            debatten kommer i gång, men bättre sent än aldrig. Jag tycker
            att alkoholfrågan, en fråga som traditionellt har varit en av
            de mest omdebatterade i riksdagen, i dag kanske inte får riktigt
            samma ljus som frågan förtjänar.
          </note>
          <note>
            Jag tycker också att det i debatten förekommer en hel del förenklingar
            som kanske inte ger frågan den uppmärksamhet som den förtjänar.
            I någon mening skulle jag vilja säga att Egon Frid gör sig skyldig
            till detta. När jag lyssnar på Egon Frid hör jag att han pratar
            väldigt mycket om den totala konsumtionen. Jag vet inte hur många
            gånger totalkonsumtionsmodellen nämndes. Det är gott så. Det kan
            vara en politisk linje som jag respekterar, men jag tror ändock
            att det många gånger är att göra frågan väldigt enkel, på samma
            sätt som Vänsterpartiet debatterar att ett utträde ur EU skulle
            lösa många av våra problem. I den frågan står man också väldigt
            ensam.
          </note>
          <note>
            Det är också väldigt lätt, och jag får intrycket att det görs
            ibland i debatten, att hänvisa till hur det har varit, hur det
            var på 90-talet, till och med hur det var på 80-talet. Men i debatten
            om hur vår framtida alkoholpolitik ska se ut kan vi inte bara
            titta bakåt. Vi kan inte utgå från hur det en gång har varit när
            vi ska forma en politik inför framtiden.
          </note>
          <note>
            Den ena frågan som jag vill ställa gäller åtgärder som inte bara
            handlar om totalkonsumtionsmodellen, det vill säga det som handlar
            om att minska ett skadligt dryckesbeteende, där inte speciellt
            mycket nämns.
          </note>
          <note>
            Den andra frågan, som jag tog upp i mitt anförande, handlar om
            hur verkligheten ser ut. Sorad har indikerat att konsumtionen
            av illegalt införd och resandeinförd sprit minskar. Men mycket
            pekar på att dessa siffror är osäkra. Därför är min fråga till
            Egon Frid om han anser att vi behöver mer och bättre information
            om hur den illegala införseln och resandeinförseln till Sverige
            ser ut.
          </note>
          <note type="speaker">
            Anf. 15 EGON FRID (v) replik:
          </note>
          <note>
            Herr talman! För att börja med Jan R Anderssons senaste fråga
            vill jag som ordförande i riksdagens nykterhetsgrupp poängtera,
            och det har jag framfört i flera olika sammanhang, att jag tycker
            att det är oerhört viktigt att vi har en bra och trovärdig statistik
            över den totala konsumtionen av alkohol i Sverige. Det är inte
            det vi ska träta om, om vi ska tro på Sorad, som jag gör, som
            ändå har en som jag tycker stark officiell statistik över den
            svenska totalkonsumtionen eller, som Jan R ofta gör, hänvisa till
            sprit- och vinleverantörerna eller till bryggeriernas statistik.
            Den är inte lika trovärdig, tycker jag. Vi har också Systembolaget,
            som har en statlig uppgift att slå vakt om detaljhandelsmonopolet
            men också naturligtvis ska arbeta för en sänkt totalkonsumtion.
            Man ska också ha en tillförlitlig statistik.
          </note>
          <note>
            Jag tycker faktiskt att det är en berättigad kritik av regeringsföreträdaren
            här i debatten, som Jan R Andersson är, att han inte ens har tilltro
            till den officiella statistiken. Totalkonsumtionsmodellen, den
            svenska restriktiva alkoholpolitiken, bidrar till en sänkt alkoholkonsumtion,
            och det finns belagt med officiell statistik.
          </note>
          <note>
            Jan R nämnde att jag förenklar debatten. Jag tycker att Jan R
            förenklar debatten när du som regeringsföreträdare i ditt inledningsanförande
            faktiskt går i opposition mot den enighet kring den svenska alkoholpolitiken
            som socialutskottet står bakom.
          </note>
          <note type="speaker">
            Anf. 16 JAN R ANDERSSON (m) replik:
          </note>
          <note>
            Herr talman! Det jag sade i mitt anförande, om det behöver förtydligas,
            var att det finns indikatorer som visar på att Sorads siffror
            inte ger hela bilden. Som jag noterade det instämde Egon Frid
            i att det kan behövas bättre information för att fatta de beslut
            som vi gör i denna kammare. Så långt tycker jag att det är gott.
            Jag tycker att det är bra att vi kan få en enighet om att vi kan
            behöva en bättre bild av hur dagens situation ser ut.
          </note>
          <note>
            Det jag tog upp i min andra fråga var det andra målet i alkoholpolitiken,
            det vill säga hur vi kan minska det skadliga dryckesbeteendet.
            Det är där någonstans jag tror att vi har en koppling gentemot
            framtiden. Vi har en totalkonsumtionsmodell som möjligen har fungerat
            väl i många år då Sverige har varit ett mycket homogent samhälle.
            Nu ser vi att modellen fungerar sämre och sämre då vi inte är
            samma land som vi var på 70-talet, på 50-talet eller ännu längre
            tillbaka. Därför behöver vi blicka ut och hitta nya lösningar
            som kan fungera efter det att totalkonsumtionsmodellen har tjänat
            ut.
          </note>
          <note>
            Det är där jag menar att man förenklar debatten om man stänger
            gränser, inför mer förbud samtidigt som vi vet att det finns tillgång
            till alkohol. Därför måste vi jobba på båda planhalvorna. Vi måste
            ha en restriktiv alkoholpolitik som gör det svårt för unga människor
            att få tillgång till alkohol, men vi måste också lära unga människor
            och andra att man faktiskt kan skada sig väldigt allvarligt vid
            bruk av alkohol. Om man bara tittar på totalkonsumtionen och säger
            att här finns den enda lösningen, att varje centiliter alkohol
            som konsumeras är samhällsskadlig tror jag att man kan skapa en
            politik som går emot befolkningen snarare än blir ett skydd för
            befolkningen.
          </note>
          <note type="speaker">
            Anf. 17 EGON FRID (v) replik:
          </note>
          <note>
            Herr talman! Det handlar också om att Jan R Andersson behöver
            se tydligare på vad totalkonsumtionsmodellen betyder. Den står
            för att en ökad konsumtion i sig leder till fler alkoholskador.
            Det är fråga om kommunikationen mellan den totala konsumtionen
            i ett land och hur mycket sociala konsekvenser det blir samt hur
            många alkoholrelaterade skador och kostnader i övrigt i arbetslivet
            som är alkoholrelaterade. Det är fråga om kommunikationen mellan
            den totala konsumtionen och de negativa konsekvenser som den totala
            konsumtionen för med sig.
          </note>
          <note>
            Varje liten ökning av totalkonsumtionen kan avläsas som ökade
            negativa konsekvenser i arbetslivet, sociala konsekvenser, alkoholskador
            och negativa problem inom familjen relaterade till alkohol, det
            vill säga de barn som drabbas av alkoholmiljöer. Det är så oerhört
            viktigt att se kopplingen. Jag menar att den finns belagd i den
            officiella statistiken. Jag tycker att statistiken egentligen
            är tillräckligt bra, men jag ger Jan R rätt i att om vi är tveksamma
            till den är jag positiv till att regeringen medverkar till att
            vi får en officiell alkoholkonsumtionsstatistik som även Jan R
            kan bekänna sig till, så att vi inte behöver stå och träta om
            den.
          </note>
          <note>
            Jag står inte här och moraliserar över hur människor använder
            alkohol. Jag står inte här och ropar på ensidigt fler förbud och
            att stänga våra gränser. Jag tror inte att det löser alla våra
            problem. Men vi ska ha rätt att här i Sverige upprätthålla vår
            egen lagstiftning, tillämpa vår egen lagstiftning och genomföra
            våra ambitioner att sänka totalkonsumtionen.
          </note>
          <note type="speaker">
            Anf. 18 BARBRO WESTERHOLM (fp):
          </note>
          <note>
            Herr talman! Först vill jag från allianssidan tacka Lars-Ivar
            Ericson för den här tiden. Du har representerat klokskap och kunskap
            och spritt trevnad omkring dig. Tack för det.
          </note>
          <note>
            Sedan övergår jag till betänkandet. Det känns bra att vi har
            en enighet i riksdagen om den restriktiva alkoholpolitiken. Det
            är viktigt i Sverige, men det är också viktigt för EU. Jag är
            glad över att Sverige under ordförandeskapet kommer att rikta
            strålkastarljuset på alkoholen den 21 och 22 september då det
            blir en EU-konferens här.
          </note>
          <note>
            Jag kommer att ta upp en enda fråga. Det är i min egenskap av
            talesman i äldrefrågor för Folkpartiet. Frågan tas upp på s. 13
            i det andra täta stycket, sista meningen: Att det alkoholförebyggande
            arbetet inriktas på kvinnor, och då även äldre kvinnor, är viktigt
            då den alkoholrelaterade sjukligheten har ökat bland äldre kvinnor.
          </note>
          <note>
            Det här är en referens till utskottets betänkande för två år
            sedan och till en motion som Rosita Runegrund väckte. Rosita Runegrund
            sitter här i kammaren. Sedan det här skrevs visar statistiken
            att dödligheten i skrumplever bland äldre kvinnor ökar och att
            den alkoholrelaterade sjukligheten ökar. Det har kommit en studie
            av Agneta Grimby som rör över tusen änkor i Göteborgsområdet.
            Det har visat sig att en tredjedel av änkorna har tagit till alkohol
            för att döva sorgen och saknaden efter den bortgångne maken.
          </note>
          <note>
            Det här är signaler som vi måste ta på allvar. Vi möter nu en
            ny generation äldre och äldre kvinnor med helt andra umgängesvanor
            med alkohol. Det här har tagits upp av Nordiskt center för alkohol-
            och drogforskning. Man har gått igenom vilken forskning som finns,
            och man har konstaterat att den är diffus. Intresset för att forska
            om äldres alkohol-, drog- och läkemedelsvanor är svagt. Det är
            moraliskt laddat att gå in på det området, och det kommer i skymundan.
            NAD, som namnet förkortas, har lyft fram att vi här måste skärpa
            oss och så tidigt som möjligt upptäcka vilka förebyggande insatser
            som ska göras just för äldregruppen. Det kan vara helt andra saker
            än vad det är för yngre.
          </note>
          <note>
            Jag vill med det här inlägget lyfta fram den här delfrågan i
            ett mycket större alkoholpolitiskt sammanhang. Den har kommit
            i skymundan. Slutligen yrkar jag bifall till förslaget i betänkandet.
          </note>
          <note>
            I detta anförande instämde Gunnar Andrén och Tobias Krantz (båda
            fp).
          </note>
          <note>
            Överläggningen var härmed avslutad.
          </note>
          <note>
            5 § Namnlagen
          </note>
          <note>
            Föredrogs
          </note>
          <note type="speaker">
            Anf. 19 FREDRIK LUNDH (s):
          </note>
          <note>
            Herr talman! Vi har nu kommit till civilutskottets betänkanden
            som i dag ska debatteras här i kammaren.
          </note>
          <note>
            Först ut är namnlagen och betänkandet CU12 där jag vill börja
            med att yrka bifall till reservationen 1 avseende ändringar i
            namnlagen.
          </note>
          <note>
            Namnlagen är en fråga som berör, upprör och engagerar människor
            i betydligt större utsträckning än vad man kan tro vid första
            anblicken. Dagens lagstiftning är 25 år och styr våra förnamn,
            mellannamn och efternamn. Den styr vad föräldrar får döpa sina
            barn till, hur man får byta namn, lägga till namn och hur makar
            ingår namngemenskap. Namnlagen avgör möjligheten till dubbelnamn,
            nya namn, könsneutrala namn och utländska namn. Tyvärr kan vi
            dock konstatera att namnlagen i dag är alltför begränsad i vad
            den tillåter och många gånger rent av omodern.
          </note>
          <note>
            Herr talman! Jag ska ta två exempel från vardagen och utgå från
            min vän Jan-Olov och mig själv.
          </note>
          <note>
            Jan-Olov Ågren bor i Luleå och är transvestit. Han är också känd
            som Madeleine såväl i privatlivet, på jobbet som i samhället i
            stort. Han vill lägga till namnet Madeleine, men det verkar falla
            på att det kan väcka anstöt eller skapa obehag att en vuxen man
            också heter Madeleine. Jan-Olov får heta Kim men inte Madeleine.
          </note>
          <note>
            Själv har jag friat till min sambo, har barn och skulle gärna
            dela såväl mitt som min sambos efternamn inom vår familj. Men
            jag hindras eftersom lagen säger att man bara kan ha ett efternamn.
            Tar vi namnet Sammeli får jag själv däremot ta Lundh som mellannamn.
            Jag får heta Fredrik Lundh Sammeli men inte Fredrik Sammeli Lundh.
          </note>
          <note>
            Herr talman! Listan på exempel kan göras betydligt längre, men
            den ger en likartad bild. Den nuvarande namnlagen behöver förändras.
            Den grundar sig på ett föråldrat synsätt på namnets betydelse
            såväl ur familjerättslig synpunkt som ur värderingsmässig synpunkt.
          </note>
          <note>
            Det är dags för en ordentlig modernisering av den svenska namnlagen.
            Frågan bör utredas i syfte att ge utökad rätt för medborgaren
            att själv få bestämma sitt eget och sina barns namn.
          </note>
          <note>
            Om detta är vi nästan alla överens om. Dagens namnlag lever inte
            upp till dagens behov. Dagens namnlag är omodern och behöver moderniseras.
            Dagens namnlag ligger i knät på den moderatstyrda regeringen,
            och precis som på många andra områden händer väldigt lite.
          </note>
          <note>
            Herr talman! Man kan säga mycket, men jag ska hålla mig rätt
            kort. Detta är en fråga där det sedan länge finns ett uppdrag
            från riksdagen till regeringen att agera, att leverera och att
            komma till skott. Arbetet påbörjades redan av vår socialdemokratiska
            regering men måste nu slutföras av den moderatstyrda regeringen
            så att utredningen kommer till stånd och får en mycket bred ingång.
          </note>
          <note>
            Vi är överens och kommer ändå ingen vart. Låt oss tillsammans
            se: Vad är problemen? Hur skulle de kunna lösas? Vad behöver göras?
            Det skulle vara betydligt mer utvecklande att kunna få lägga kraft
            och fokus på att debattera de frågor vi kanske inte är överens
            om den dag utredningen är klar än att, som nu, år ut och år in
            debattera en utrednings tillsättande.
          </note>
          <note>
            Den här lagstiftningen behöver moderniseras, och jag hoppas att
            det sker snarast.
          </note>
          <note type="speaker">
            Anf. 20 LISELOTTE OLSSON (v):
          </note>
          <note>
            Herr talman! Tänk om jag kunde få börja mitt anförande med att
            säga tredje gången gillt! Jag stod nämligen här både 2007 och
            2008 och debatterade namnlagen och behovet av både översyn och
            förändring av den föråldrade lag vi har. Men lika lite gehör som
            jag fick då antar jag att jag får i dag.
          </note>
          <note>
            Jag tror att vi alla här inne kan vara överens om att namnet
            är en viktig del av varje människas identitet. Jag hade en interpellationsdebatt
            i förra veckan, och ministern envisades med att kalla mig Lisbet.
            Jag kan säga att det kändes väldigt konstigt och inte alls som
            jag.
          </note>
          <note>
            Tänk då på den person som upplever sig tillhöra ett annat kön
            än det biologiska, hur smärtsamt det är att tvingas bära ett namn
            som inte stämmer överens med identiteten.
          </note>
          <note>
            Dagens namnlag är omodern på många sätt, precis som föregående
            talare sade, men det kanske viktigaste att göra någonting åt är
            behandlingen av transsexuella. I dag är det inte möjligt för alla
            att välja ett förnamn som stämmer överens med könsidentiteten.
            Jag håller verkligen med RFSL, som anser att synen på könsbundna
            namn är otidsenlig i vår värld. Om ett namn uppfattas som könsbundet
            är kopplat till kulturella traditioner, och jag ska ge ett exempel.
          </note>
          <note>
            Annika är enligt namnregistret könsneutralt, och det betyder
            alltså att en man kan heta det. Men att en man heter Annika är
            väldigt ovanligt i dag, medan det i äldre tider var ganska vanligt
            i Sverige. Det är ett bevis för att kopplingen mellan namn och
            kön är både otidsenlig och normativ.
          </note>
          <note>
            Dessutom finns det i dag flera namn som anses vara både kvinnliga
            och manliga men som fungerar lika bra på båda könen. Ta till exempel
            Maria, som enligt våra svenska normer är ett kvinnligt förnamn
            medan det enligt andra kulturella normer är helt okej att en man
            heter Jesus-Maria.
          </note>
          <note>
            Det är dags att vi får en namnlag som passar den mångfald som
            finns i dagens samhälle.
          </note>
          <note>
            I dag uppmanas vi att välja allt: Vi ska välja dagis till våra
            barn, vilken skola de ska gå i, vilket telefonbolag vi ska använda,
            hur våra pensionspengar ska placeras och så vidare. Men jag får
            inte välja vad jag ska heta. Vad tror ni på borgarsidan skulle
            hända om den möjligheten fanns? Tror ni att människor skulle springa
            och byta namn kors och tvärs, huller om buller? Tror ni att det
            skulle skapas någon sorts oordning i samhället? Nej, det tror
            jag verkligen inte. Jag antar att de flesta är överens om det.
            Vi identifierar oss med det namn vi fick som nyfödda och är nöjda
            med det namnet. Men för de människor som upplever sig finnas i
            fel kön skulle möjligheten att fritt få välja namn betyda oändligt
            mycket. I dag är det endast de transsexuella som kan uppvisa läkarintyg
            på att de genomgår eller har genomgått en utredning som har denna
            rätt.
          </note>
          <note>
            Jag har tittat lite på de tidigare betänkandena och debatterna
            och har sett att utskottet redan 2005 och 2006 förutsatte att
            frågor om transsexuellas rätt att välja namn skulle behandlas
            inom ramen för översynen av lagen om könstillhörighet. Utredningen
            har varit klar i ganska precis två år, och där fanns ingenting
            av det här med.
          </note>
          <note>
            Sedan dess har vi som velat ha en översyn och en förändring av
            namnlagen i åtskilliga debatter, frågor och interpellationer undrat
            vad som händer. Är det någonting på gång? Och varje gång har vi
            blivit lovade att arbetet är på gång och att något ska hända.
            Likadant är det nu i utskottets ställningstagande. Nu hänvisar
            man till att arbetet på Justitiedepartementet är inriktat på att
            ta fram direktiv till en namnlagsutredning under våren 2009. Jag
            hoppas verkligen att det blir så den här gången. Om det nu är
            så att en översyn och förändring är på gång är det väldigt viktigt
            att ha med problematiken med att det inte är möjligt att få intyg,
            betyg med mera ändrade retroaktivt. Det här är någonting som den
            utredning som jag pratade om tidigare inte hade med det missades
            där.
          </note>
          <note>
            Jag tror inte att det är svårt för någon av oss här inne att
            föreställa sig alla svårigheter som uppstår för Kalle som förut
            hette Lisa när han ska söka jobb med intyg i sitt gamla namn.
            Är det verkligen rimligt att betyg och andra meriter ska förlora
            sitt värde för den person som ändrat juridiskt kön?
          </note>
          <note>
            Antalet ansökningar om ändring av könsidentitet ökar, och individers
            problem med handlingar där namnet är felaktigt kommer därför att
            öka. Vi får inte heller glömma bort alla dem som av olika anledningar
            väljer att inte ansöka om medicinsk behandling. Dessa personer
            har, som jag sade tidigare, inte ens rätt att byta namn i dag.
          </note>
          <note>
            Herr talman! Namnlagen bör vara till för att stärka och skydda
            människors rätt till sina namn och inte tvärtom. Livet kan bli
            tillräckligt komplicerat för den som har en annan könsidentitet
            än den som det omgivande samhället erkänner.
          </note>
          <note>
            Därför är det vår uppgift som lagstiftare att skapa möjligheter
            för transsexuella personer att leva ett fullvärdigt liv. Ett steg
            på vägen är att ändra namnlagen. Självklart ska föräldrar inte
            kunna välja namn åt sina barn som är kränkande när barnet växer
            upp, och självklart ska det finnas gränser för vad som kan godkännas
            som namn. Men de frågor som jag har lyft upp här i dag handlar
            inte om det utan om människors rätt till sin egen identitet.
          </note>
          <note>
            Som jag började med hoppas jag verkligen att det här är tredje
            gången gillt och att jag slipper stå här om ett år och återigen
            vädja till er förståelse för den här frågan.
          </note>
          <note>
            Jag yrkar bifall till reservationerna 1 och 2.
          </note>
          <note type="speaker">
            Anf. 21 JAN LINDHOLM (mp):
          </note>
          <note>
            Herr talman! Jag vill börja med att be om ursäkt för min felaktiga
            benämning av titulaturen i mitt anförande i debatten om det föregående
            betänkandet. Särskilt med tanke på den argumentation jag tänker
            hålla om det här betänkandet kan den felsägningen inte bara ses
            som ett klavertramp utan ses som ett avancerat retoriskt grepp.
          </note>
          <note>
            I civilutskottets betänkande om namnlagen behandlas ett antal
            motionsyrkanden som delvis är relativt samstämmiga. Man kan väl
            säga att samtliga på något sätt pockar på behov av en översyn
            av namnlagen. Önskemålet om en sådan översyn är knappast någonting
            nytt. Man kan läsa i betänkandet om det första tillkännagivandet,
            och då antar jag att frågan dessförinnan har behandlats ytterligare
            ett antal gånger längre bak i tiden. Det första tillkännagivandet
            från ett utskott om behovet av en översyn gjordes alltså 2001.
            För dem som lyssnar kan det vara bra att få det tidsperspektivet.
            Det är en fråga som ledamöter i riksdagen och även i utskottet
            väldigt länge har ansett behöver en genomgång och förnyelse.
          </note>
          <note>
            Den förra regeringen jobbade med frågan. Jag började själv i
            riksdagen år 2004, och det var väl då på hösten som det började
            röra på sig lite grann i den här frågan.
          </note>
          <note>
            Den dåvarande regeringen förberedde direktiv för en utredning
            om en översyn av namnlagen. När vi fick regeringsskifte och den
            moderatledda högerkartellen tog över i den rosa syltburken Rosenbad,
            på andra sidan sade man att det skulle bli fart på en hel del
            olika frågor. Man utlovade bland annat ett utredningsdirektiv
            under föregående år. Nu kan vi se att inte heller detta har lyckats.
            Nu utlovar man i stället utredningsdirektiv under våren. Det är
            klart att vi håller tummarna för att det ska bli verklighet.
          </note>
          <note>
            Jag inser, och jag tror att alla förstår, att trots att namnlagen
            låter som något ganska enkelt gömmer detta oerhört många svåra
            frågor. Jag klarar inte av att redogöra för de farhågor som finns
            i min hembygd Dalarna, där gårdsnamn också är inblandade, och
            det är en mycket kontroversiell fråga. Det finns naturligtvis
            många som också är rädda för vad en översyn kan leda till.
          </note>
          <note>
            Jag tror alltså att det kan komma att ta ett antal år innan vi
            har fått en färdig utredning. Oavsett vilken regering som sitter
            kommer det nog att ta tid innan en regering kommer med en proposition
            till riksdagen. Men trots att jag tror att detta kommer att ta
            lång tid är det självklart att jag som representant för mitt parti,
            Miljöpartiet, står fast vid de förslag och yrkanden som finns
            i våra motioner. Jag gör det genom att yrka bifall till reservation
            1 i betänkandet.
          </note>
          <note>
            Jag tror att det är viktigt att riksdagen hela tiden utövar press
            på regeringen, för detta är en mycket svår fråga som lätt kan
            dras i långbänk. Detta säger jag inte för att jag nu tillhör ett
            oppositionsparti; jag tror att det inte spelar någon roll om man
            tillhör regeringsunderlaget eller inte. Det är väldigt viktigt
            att ledamöterna även från regeringsunderlagets sida försöker blåsa
            på, så att den här frågan dras fram. Det är också lätt att namnlagsfrågan
            blir en fråga som inte får högsta prioritet bland alla de saker
            som ska skötas i ett regeringskansli. Man har ju begränsade resurser
            även där. Detta är något som vi över alla partigränser måste försöka
            jobba på, oavsett majoriteter.
          </note>
          <note>
            Jag tänkte inte vara så långrandig i den här debatten, men innan
            jag lämnar talarstolen vill jag säga några ord och peka på att
            enligt min mening känns könsanknytning väldigt ålderdomlig. I
            vårt moderna samhälle, där partnerskapslagen i år förväntas ersättas
            av en könsneutral äktenskapslag jag hoppas verkligen att det blir
            av och där personer har rätt att leva med det kön som de själva
            uppfattar sig ha och faktiskt kan få hjälp av samhället med att
            förtydliga den könsidentitet som de inte från början är fullt
            ut utrustade med, är det svårt att förstå att ett namn skulle
            kunna vara förbehållet ett visst kön. Jag tycker, och jag hoppas
            att det blir så, att det verkligen borde ingå i regeringens utredningsdirektiv
            att föreslå hur namnval kan göras helt könsneutralt.
          </note>
          <note>
            Med denna, för min egen del väldigt korta, argumentation yrkar
            jag bifall till reservation 1 i betänkandet.
          </note>
          <note type="speaker">
            Anf. 22 INGER RENÉ (m):
          </note>
          <note>
            Herr talman! Sedan 2001 har vi diskuterat namnlagen och funderat
            över vilken regering som har gjort mest och bäst. Det började
            alltså 2001 och inte 2007. Jag tänker inte ge mig in i den leken
            i år. Vi vet alla att lagen är gammal och att den vållar problem.
            Att namnfrågor är viktiga får vi många bevis på, inte minst genom
            mejl och artiklar i tidningarna. Namnet är en stor del av vår
            identitet. Vi blir lätt irriterade om våra namn stavas fel eller
            om någon kallar oss för något som inte stämmer med vårt namn.
          </note>
          <note>
            Antalet önskemål om förändringar av lagstiftningen ökar varje
            år. Skälen till att man vill ha de här förändringarna blir också
            fler varje år. Det är egentligen inte förvånande.
          </note>
          <note>
            Människor kommer till Sverige från alla de länder, och man bär
            med sig namntraditioner som inte var aktuella när lagen skrevs.
            Jag kan ge ett exempel på hur bekymmersamt det kan vara. Om man
            läser ryska klassiker finner man där att människor i en sådan
            roman har olika namn och olika namnändelser beroende på i vilket
            förhållande de står till den som talar. Det låter förvirrande,
            och jag blir lätt förvirrad, så för egen del skriver jag en liten
            fusklapp och lägger bredvid mig, så att jag kan hålla reda på
            personerna.
          </note>
          <note>
            Jag ska här nöja mig med att peka på några egendomligheter som
            vi har i dagens lagstiftning i Sverige. Tidigare talare har varit
            inne på det lite grann.
          </note>
          <note>
            Om två personer inte gifter sig men får barn med varandra kan
            barnet få efternamn från såväl pappan som mamman. Om nu dessa
            två föräldrar går och gifter sig och får ytterligare ett barn,
            så kan det barnet få efternamn från antingen bara pappan eller
            bara mamman. Helsyskon i en familj kan alltså ha olika efternamn,
            precis som föräldrarna kan ha olika efternamn. Det är klart att
            detta måste kännas lätt förvirrande för både barn och vuxna.
          </note>
          <note>
            En annan fråga som stundtals väcker protester är att förslag
            om förnamn kan underkännas på vad vi med dagens ögon kan tycka
            vara obegripliga grunder.
          </note>
          <note>
            Den svenska namnlagens förenlighet med EG-rätten har ifrågasatts
            av kommissionen. Där finns det anledning att med tillfredsställelse
            notera att regeringen har utsett en utredare som ska se över och
            lämna förslag till ändringar i den internationellt privaträttsliga
            regleringen av namnfrågor. Den översynen ska vara klar i sommar,
            den 30 juni 2009. Det är, kan man säga, ett litet steg i rätt
            riktning.
          </note>
          <note>
            Särskilda problem vållar dagens namnlag för människor som byter
            kön eller för transsexuella och transvestiter. Där inryms också
            frågan om retroaktiva namnbyten. Dessa frågor berördes i Könstillhörighetsutredningen,
            som menade att de rättsliga förutsättningarna för en förändrad
            lagstiftning noggrant måste utredas. Det hade inte denna utredning
            tid och ork med.
          </note>
          <note>
            En annan fråga rör Fredrik Lundhs vän Madeleine. Det gäller möjligheten
            att till sitt förnamn lägga ett namn av motsatt kön. Som vi vet
            ska den frågan avgöras av Kammarrätten i Sundsvall så småningom.
            Man har fått prövningstillstånd. Det är en av de frågor som inte
            tas upp speciellt i någon av de motioner som vi har behandlat,
            men jag utgår från att den kommande utredningen kommer att belysa
            också den frågan. I varje fall kommer vi i alliansgruppen att
            göra vad vi kan för att det ska bli så.
          </note>
          <note>
            Man kanske kan tycka att vissa av de förändringar som jag pekat
            på liksom andra borde kunna genomföras ganska enkelt. Men vi som
            sysslar med utredning och lagstiftning vet att djävulen ryms i
            detaljerna. Det är svårt eller rättare sagt nästan omöjligt att
            förutse alla de lagtekniska problem som döljer sig bakom lagändringar.
            Därför ser vi med tillfredsställelse att regeringen nu arbetar
            på att ta fram direktiv till en utredning.
          </note>
          <note>
            Lite överraskad blir jag över Vänsterpartiets egen reservation.
            Först säger man i den gemensamma reservationen, där Socialdemokraterna,
            Vänstern och Miljöpartiet har gått tillsammans, att man är glad
            för att det kommer en utredning. Man skriver: Utredningsuppdraget
            bör omfatta samtliga frågeställningar som aktualiseras i motionerna
            om namnlagen. Det håller vi alla med om, och det står också i
            utskottets förslag till beslut.
          </note>
          <note>
            Därför blir min undran: Menar LiseLotte Olsson, som skriver särskilt
            om retroaktiv lagstiftning, att det är en del av den här lagförändringen
            som kan genomföras utan en utredning? I så fall blir jag ganska
            överraskad och håller inte med.
          </note>
          <note>
            Jag yrkar bifall till förslaget i betänkandet i sin helhet och
            avslag på samtliga reservationer.
          </note>
          <note type="speaker">
            Anf. 23 LENNART PETTERSSON (c):
          </note>
          <note>
            Det finns dock vissa delar som möjligen skulle kunna läggas i
            ett delbetänkande och då utmynna i ett tidigare beslut. Det jag
            tänker mest på är mellannamn och efternamn inom familjer. Jag
            skulle kunna göra det så enkelt för mig som att påstå att begreppet
            mellannamn kan försvinna. Eftersom ursprunget alltid är ett efternamn,
            låt oss då använda detta framöver.
          </note>
          <note>
            Varför ska inte alla i en familj kunna ha samma dubbelefternamn?
            Ibland känner man att lagen inte riktigt hänger med, och så är
            det i det här fallet. Däremot får det kanske vara en begränsning
            på två efternamn så att vi inte får för många Andersson och Pettersson
            och Lundström hos en och samma person.
          </note>
          <note>
            Herr talman! Det är i huvudsak två andra frågor som tas upp i
            motionerna. Det är när i tid ett namnbyte får ske i samband med
            att någon byter kön och frågan om könsneutrala namn.
          </note>
          <note>
            Jag börjar med den senare. Det känns något märkligt att framför
            allt Vänsterpartiet, som i nästan alla andra sammanhang vill begränsa
            den personliga friheten, tycker att just när det gäller namn ska
            det vara fritt fram.
          </note>
          <note>
            Det finns kvinnliga namn, och det finns manliga namn. Sedan finns
            det några som kan användas av båda könen. Dessa kan dock vara
            lite varierande i olika länder. Jag kan inte se att denna fråga
            skulle vara så stor och att det skulle vara så stora fördelar
            med könsneutrala namn att det finns behov av en lagändring. Det
            finns trots allt en kulturtradition som har sitt ursprung långt
            tillbaka i tiden, och detta ska vi känna en respekt för.
          </note>
          <note>
            Tidpunkt för namnbyte i processen vid ett könsbyte är den kanske
            svåraste frågan. Jag har stor respekt för den enskilde personen
            som är berörd, men det finns också en annan faktor att beakta,
            och det är alla andra som på olika sätt möter vederbörande i vardagen.
            I och med att man inte själv har tolkningsföreträde i en situation
            är jag inte övertygad om att det enbart är av godo att byta namn
            i ett tidigare skede av processen när någon byter kön. På vilket
            sätt uppfattar andra det? Kan det uppstå tvivel om ifall legitimation
            och identitet är korrekta och misstankar om förfalskningar?
          </note>
          <note>
            Likaså är det inte bara att utplåna gamla data och utfärda nya
            handlingar. Om någon som en gång har skrivit under betyg eller
            dylikt inte finns längre, hur ska man då lösa det? Kan det ha
            någon betydelse rent statistiskt och vetenskapligt om man gör
            retroaktiva förändringar?
          </note>
          <note>
            Jag har inget svar på frågorna utan nöjer mig med att konstatera
            att när ett namnbyte än sker, också i retroaktiviteten, är det
            svårt att hitta den optimala lösningen. Detta är dock sådana frågor
            som en kommande utredning får söka svaren på.
          </note>
          <note>
            I avvaktan på densamma finns det dock ingen anledning att göra
            ett tillkännagivande, utan jag yrkar bifall till utskottets förslag
            i betänkandet och avslag på samtliga reservationer.
          </note>
          <note type="speaker">
            Anf. 24 LARS TYSKLIND (fp):
          </note>
          <note>
            Herr talman! I det här betänkandet behandlas en del motionsyrkanden
            från den allmänna motionstiden om förändringar och översyn av
            namnlagen. Jag vill påpeka för Fredrik Lundh att i Sverige har
            vi en alliansregering med fyra jämställda partier, varav Folkpartiet
            är ett. Därför talar vi här i dag.
          </note>
          <note>
            Jag yrkar bifall till förslaget i betänkandet i sin helhet och
            avslag på reservationerna.
          </note>
          <note>
            När det gäller den planerade översynen av namnlagen finns det
            i grunden inga motsättningar. Alla säger att det finns ett behov,
            att den gamla namnlagen har några år på nacken och att det är
            på tiden att ta itu med denna fråga. Det har framförts många skäl
            för det här i talarstolen, och jag tänker inte ge några fler synpunkter
            på just det.
          </note>
          <note>
            Det som vi i utskottsmajoriteten grundar vårt ställningstagande
            på är att Justitiedepartementet enligt uppgift har inriktningen
            att lägga fram direktiv under våren 2009. Det kan vi ställa oss
            bakom, och det borde alla kunna ställa sig bakom med tanke på
            alla de goda argument som finns för att se över lagen. Naturligtvis
            får vi se i vilken mån man kan tillgodose förslagen i motionsyrkandena
            om detta. Det återstår att se. Det finns i dag ingen anledning
            att förekomma utredningsresultatet och den fortsatta beredningen
            i frågan.
          </note>
          <note>
            Herr talman! I reservation 1 är kontentan att man kräver att
            utredningen kommer i gång omedelbart. Skillnaden mellan våren
            2009 och omedelbart är inte så där jättestor. Apropå tidsutdräkt
            är argumentationen naturligtvis riktig. Det fanns ett tillkännagivande
            redan 2001 som upprepades 2005. Men jag tycker att man snarare
            kan fråga hur hög angelägenhetsgrad det varit under den tidigare
            socialdemokratiska regeringen för att komma vidare i denna fråga.
            Jan Lindholm pratade om långbänk, och det får man faktiskt betänka.
            Jag tycker att det är det i detta fall om det fanns ett tillkännagivande
            redan 2001 i frågan.
          </note>
          <note>
            Den andra reservationen gäller retroaktiva namnbyten. Som det
            har sagts här tog Könstillhörighetsutredningen ingen riktig ställning,
            men man berörde ändå frågan och ställde sig i viss mån tveksam
            till att det finns några bra lösningar. Vi kan från Folkpartiets
            sida dela uppfattningen att det nog är en ganska svår fråga att
            nå en bra lösning på.
          </note>
          <note>
            Hur som helst måste de rättsliga grunderna utredas ordentligt.
            Trots att vi kan känna oss lite tveksamma till att det finns en
            bra lösning förutsätter vi att frågan tas med i den fortsatta
            beredningen i den nämnda utredningen och i de direktiv som ska
            komma.
          </note>
          <note>
            Jag tror också att det kommer att ta ganska lång tid. Som det
            har påpekats här är det komplexa frågor. Det finns kanske vissa
            enkla saker i sammanhanget. Lennart Pettersson tog upp vissa saker
            som kanske är enklare än andra, men alla dessa frågor är värda
            en grundlig utredning.
          </note>
          <note>
            Åter yrkar jag bifall till förslaget i betänkandet och avslag
            på reservationerna.
          </note>
          <note type="speaker">
            Anf. 25 YVONNE ANDERSSON (kd):
          </note>
          <note>
            Herr talman! Det är alltid spännande, som jag brukar säga, att
            komma sist. Då får man välja en annan touch på sitt anförande.
            I dag har jag valt att lägga upp det i åtta punkter när det gäller
            namnlagen.
          </note>
          <note>
            För det första debatterar vi en översyn av namnlagen, och då
            vet vi att justitieministern har meddelat i kammaren att ärendet
            är under beredning. Det är jättebra att vi ser namnlagen i sitt
            sammanhang. Då är det en självklarhet för oss att vi avvaktar
            vad regeringen kommer med. Därmed yrkar jag avslag på samtliga
            reservationer.
          </note>
          <note>
            För det andra ha vi redan en namnlag som innebär att vi har möjligheten
            till namnbyte, om så endast en gång. Som förnamn får inte godkännas
            sådant som på något vis kan ge problem och leda till obehag. Jättebra,
            inte vill vi förorsaka att människor får obehag.
          </note>
          <note>
            För det tredje klagar man på att det vanligtvis är könsbundna
            namn. Ja, det är väl väldigt praktiskt att ha könsbundna namn.
            Men för dem som tycker att det är snurrigt går det ju att välja
            några av de namn som inte är könsbundna, typ Kim, Alex eller vad
            man nu vill.
          </note>
          <note>
            Jag tycker inte att man ska kunna byta namn hur som helst. Detta
            beror på att kommunikation och interaktion faktiskt underlättas
            i vårt samhälle om man har bestämda namn.
          </note>
          <note>
            För det fjärde vill jag ta upp detta med transsexuella människors
            särskilda problematik i den här frågan. Jag håller med dem som
            i motionerna skriver om hur ett namnbyte ska vara ett led i strävan
            att uttrycka sin djupt kända könstillhörighet. Jag menar att just
            det kan vara ett argument för att det är viktigt att man faktiskt
            har ett namn och att det inte är könsbundet. Annars kan det lätt
            uppstå förvirring snarare än att man får en identitet med den
            tillhörigheten.
          </note>
          <note>
            Det kan dock, herr talman, finnas utrymme för förenklingar av
            namnbytesprocessen i samband med byte av könstillhörighet, och
            det tror jag att justitieministern i så fall måste få lov att
            utreda.
          </note>
          <note>
            För det femte, fru talman, gäller det frågan om retroaktiva namnbyten.
            Den har berörts i Könstillhörighetsutredningen som pekar på ett
            antal problem som man i det fall man byter könstillhörighet kan
            hamna i. Utredningen framhöll det allmänna intresset bland annat
            för rättsordningen att upprättade handlingar generellt inte ska
            kunna ifrågasättas på grund av farhågor med uppgifter.
          </note>
          <note>
            För det sjätte, fru talman, talar också utredningen om gränsdragningsproblematiken.
            Och jag kan instämma i utredningens slutsats att intygsgivare
            efter ett byte av könstillhörighet bör utfärda nya handlingar
            med den nya identiteten.
          </note>
          <note>
            För det sjunde, fru talman, handlar det om mellannamn och efternamn.
            Där kan jag faktiskt till en del ge motionärerna rätt. Det känns
            många gånger lite förvirrande till exempel vad som ska gälla om
            två personer med dubbelnamn gifter sig, vilka efternamn som ska
            användas och så vidare.
          </note>
          <note>
            Jag tror att det är viktigt och nu kommer jag till min åttonde
            punkt att vi är öppna för en större flexibilitet i frågan om dubbla
            efternamn. Jag ser fram emot den beredning som regeringen gör
            i den här frågan. Och jag tror att vi fortsättningsvis kommer
            att få en ordning också när det gäller namnlagen som skapar större
            klarhet och mindre otydlighet.
          </note>
          <note>
            Överläggningen var härmed avslutad.
          </note>
          <note>
            6 § Sjöfylleri
          </note>
          <note>
            Föredrogs
          </note>
          <note type="speaker">
            Anf. 26 EGON FRID (v):
          </note>
          <note>
            Fru talman! Jag vill inleda med att yrka bifall till reservationen
            från s, v och mp i utskottets betänkande. Reservationen stöder
            och vill att riksdagen tillkännager för regeringen att en nedre
            gräns på 0,2 promille alkohol i blodet införs för sjöfylleri och
            att rutinmässiga alkoholutandningsprov för att kontrollera nykterheten
            till sjöss blir möjliga. Reservationen har stöd i Rattfylleriutredningens
            förslag, vilket naturligtvis ger reservationen en stor tyngd.
            De förändringar som skett från den 1 juli 2008, att Kustbevakningen
            har befogenheter att dels ta utandningsprov i form av bevisprov
            på den som är skäligen misstänkt för sjöfylleribrott, dels stoppa
            fartyg för att kunna ta sådana prov, är bra men bevisar bara problemets
            storlek och att samma promillegränser som gäller för trafiken
            på land behöver finnas för sjötrafiken.
          </note>
          <note>
            Fru talman! Jag anser att straffbestämmelserna för sjöfylleri
            behöver skärpas. De promillegränser som gäller för vägtrafiken
            bör införas även för sjötrafik och sjöfylleri. Att framföra en
            snabb båt i berusat tillstånd kan innebära en lika stor risk som
            att köra bil berusad. Att cykla i berusat tillstånd kan innebära
            lika stor risk som att framföra en liten båt eller annan farkost
            på sjön. Det finns därför ingen anledning att bestämmelserna ska
            vara olika. Promillegränserna för sjöfylleri bör alltså vara desamma
            som för rattfylleri.
          </note>
          <note>
            Regeringen bereder nu Rattfylleriutredningens förslag. Förra
            regeringen beredde också Rattfylleriutredningens förslag och var
            nära att hinna genomföra lagändringarna före regeringsskiftet.
            Det finns nu anledning att hävda att regeringens beredningsarbete
            inte sker så skyndsamt som skulle vara möjligt. Det finns anledning
            att hävda och tro att beredningen av detta betänkande sker långsamt
            för att man ska vinna tid och slippa ta i denna för många kontroversiella
            fråga. Det kontroversiella kan vara att det finns speciella friheter
            på sjön som inte får beskäras ytterligare. Men det är inte acceptabelt
            att vissas frihet ska kunna äventyra säkerheten i trafiken till
            sjöss av att vi inte vågar eller förmår oss att fatta ett beslut
            i riksdagen som är i enlighet med lagstiftningen på land.
          </note>
          <note>
            Vad är det som motiverar att det är tillåtet att på ett betryggande
            sätt framföra en båt till sjöss även om promillehalten i blodet
            är 1,0 eller mer, medan det inte är tillåtet att framföra ett
            motorfordon på land på ett betryggande sätt med samma promillehalt?
            Naturligtvis är det så att detta inte går att motivera. Det går
            inte att framföra ett fordon vare sig till lands eller till sjöss
            på ett betryggande sätt om föraren är påverkad av alkohol eller
            andra berusningsmedel. Därför måste lagstiftningen för sjöfylleri
            ändras.
          </note>
          <note>
            Varje sommar utan beslut om Rattfylleriutredningens förslag och
            beslut enligt de motioner som finns i betänkandet om en gräns
            för sjöfylleri på 0,2 promille är ännu en förlorad sommar för
            sjötrafiknykterheten.
          </note>
          <note>
            Varje sommar sker sjötrafikolyckor som måste undvikas i framtiden.
            Ett sätt att försöka undvika dessa sjötrafikolyckor är att skärpa
            lagstiftningen i sjölagen och ge polisen och Kustbevakningen utökade
            befogenheter att genomföra rutinmässiga alkoholutandningsprov
            enligt den lagen. Det kan tyckas att undantagsreglerna enligt
            Rattfylleriutredningens förslag är för omfattande i jämförelse
            med reglerna för fordonstrafik på land. Ändå vågar inte regeringen
            och majoriteten i riksdagen jämställa rattfylleri på land och
            till sjöss.
          </note>
          <note>
            Jag och Vänsterpartiet ställer oss därför bakom motionerna och
            Rattfylleriutredningens förslag. Vi ställer oss bakom reservationen
            i betänkandet om en gräns för sjöfylleri på 0,2 promille och att
            polisen och Kustbevakningen ska få genomföra rutinmässiga alkoholutandningsprov
            samt att förändringarna ska ske skyndsamt. Med rätt fart i denna
            fråga hade en lagändring varit i hamn redan nu. Tyvärr blir det
            i stället ännu en förlorad sommar för nykterheten till sjöss.
          </note>
          <note>
            I detta anförande instämde LiseLotte Olsson (v).
          </note>
          <note type="speaker">
            Anf. 27 JAN LINDHOLM (mp):
          </note>
          <note>
            Fru talman! Civilutskottets betänkande Sjöfylleri behandlar tre
            motioner som tar upp frågan om onykterhet på sjön. Två av motionerna
            preciserar en gräns om 0,2 promille.
          </note>
          <note>
            Jag debatterade, fru talman, denna fråga i kammaren för ett par
            år sedan. Jag har någon sorts diffust minne av att vi den gången
            i sak var rätt överens.
          </note>
          <note>
            Redovisningen i detta betänkande visar att frågan har en lång
            historia och att den nuvarande promillegränsen är från 1999. Det
            är sådant som är bra för oss som inte var med på den tiden att
            få beskrivningar av. Jag gillar de delarna i betänkandena.
          </note>
          <note>
            När majoriteten väljer att avslå motionerna med hänvisning till
            pågående beredningsarbete och också säger att utredningsarbetet
            inte bör föregripas av någon sorts uttalande från riksdagen menar
            jag att det rimligen måste innebära att något slags förslag är
            nära förestående.
          </note>
          <note>
            Därför, fru talman, frågar jag majoritetens företrädare om man
            kan delge riksdagen någon information om när vi kan förvänta oss
            ett förslag på detta område.
          </note>
          <note>
            Det vore också intressant om man från majoritetens sida kunde
            säga något om innehållet i en sådan översyn som jag antar att
            vi snart kommer att få på riksdagens bord.
          </note>
          <note>
            Om arbetet i Regeringskansliet inte har kommit så långt så att
            vi kan förvänta oss ett förslag rätt så snart borde det inte vara
            så känsligt för regeringen om riksdagen skickade någon form av
            signal. Jag tycker att det är tråkigt att riksdagen alltid ska
            vänta.
          </note>
          <note>
            Jag förstår att majoritetens företrädare inte vill att riksdagen
            ska peka med hela handen innan regeringen lägger fram ett förslag,
            det är självklart. Däremot har jag svårt att förstå att man inte
            kan tillåta att riksdagen ändå viftar lite grann och på något
            sätt lite försiktigt skickar en signal om vad riksdagen tycker.
            I det här fallet skulle man kunna tänka sig en liten försiktig
            antydan om en positiv inställning till en skärpning av reglerna
            till sjöss.
          </note>
          <note>
            Det är inte nödvändigt att en sådan antydan tar ställning till
            exempel i frågan om vilken sjöfart som ska omfattas. Det behövs
            inte. Att jag anser att en gräns på 0,2 promille bör omfatta alla
            båtar som har motor betyder inte att den frågan behöver antydas
            i en vink från riksdagen.
          </note>
          <note>
            När jag läser betänkandet är det fullständigt tomt på något som
            ens kan tolkas som någon som helst åsikt från majoritetens sida.
            Det bekymrar mig. Jag vet inte om det ska tolkas som att vi inte
            kan förvänta oss något förslag alls från regeringens sida. Det
            vore spännande att få höra från majoritetens företrädare om det
            är så att man inte avser att komma med något förslag.
          </note>
          <note>
            Jag bor i Dalarna. Där har vi många sjöar och vattendrag. Man
            kan resa långa sträckor i Dalarna bara på vatten. Vi har inte
            bara Siljan utan andra stora sjöar. Det finns till och med människor
            som yrkespendlar till sjöss under sommarhalvåret, både till Falun
            och Borlänge och mellan arbetsmarknaderna i dessa städer. Det
            är inte alls ovanligt.
          </note>
          <note>
            För dem som har svårt att avstå från alkohol på sommaren finns
            ett bra alternativ om man pendlar mellan Falun och Borlänge. Man
            kan åka på Sveriges mest belastade enkelspår på järnvägen. Det
            slingrar sig vackert utmed sjön hela vägen. Tyvärr reflekterar
            inte alla över detta förnämliga alternativ på sommaren, utan de
            sitter i båtarna fast de kanske inte borde. Då händer det att
            det slutar med tragiska olyckor.
          </note>
          <note>
            Det händer även i inlandet. Det är inte bara, som betänkandet
            tar upp, ett problem i kustsjöfart och båttrafik. Alkohol är ett
            problem även på sjöar och vattendrag i inlandet. Där är betänkandet
            lite svagt.
          </note>
          <note>
            Även de små fritidsbåtarna får starkare och starkare motorer.
            Till och med vattenskotrarna har ibland motorstyrkor som kräver
            stor skärpa och medvetenhet för att man ska klara av att hantera
            dem. Alkohol har absolut inget med dessa starka motorer att göra.
          </note>
          <note>
            I dag är det ingen överdrift att påstå att motordrivna flytetyg
            av olika slag är minst lika farliga och dödsbringande som bilar.
            De som till exempel är ute på en simtur mellan många av de öar
            vi har i min närmaste sjö är fullständigt chanslösa om någon överförfriskad
            båtförare skulle få för sig att leka lite med eller skrämma dem.
            Det är lika hopplöst om uppmärksamheten från båtföraren skulle
            fallera under en kort tid.
          </note>
          <note>
            Fru talman! Jag kan inte se några hållbara argument för att inte
            jämställa båtförare med bilförare i denna fråga. Med det yrkar
            jag bifall till reservationen i betänkandet.
          </note>
          <note type="speaker">
            Anf. 28 ANTI AVSAN (m):
          </note>
          <note>
            Fru talman! Frågan om sjöfylleri har debatterats i kammaren ett
            antal gånger under innevarande mandatperiod. När man lyssnar på
            Egon Frid kan man nästan få uppfattningen att det skulle vara
            tillåtet att köra berusad på sjön. Riktigt så är det inte.
          </note>
          <note>
            Vad har vi då sagt i denna fråga vid detta tillfälle? Jag kan
            konstatera att senast civilutskottet behandlade frågan var i ett
            yttrande till justitieutskottet i samband med utökningen av Kustbevakningens
            befogenheter. Yttrandet omfattade i första hand då aktuella motionsyrkanden
            om införande av en nedre promillegräns i sjötrafiken och om rutinmässiga
            alkoholutandningsprov till sjöss.
          </note>
          <note>
            Inställningen då var att den fortsatta beredningen av Rattfylleriutredningens
            förslag och beredningen av frågan om vilka fartyg som bör omfattas
            av en nedre promillegräns inte bör föregripas genom några uttalanden
            från riksdagens sida.
          </note>
          <note>
            I utskottsbetänkandet påpekades också för det första att frågan
            om en nedre promillegräns för sjötrafiken av flera olika skäl
            är komplicerad och för det andra att de regler som gäller för
            rattfylleri inte utan vidare kan göras tillämpliga för sjötrafiken.
          </note>
          <note>
            Inställningen i dag är, liksom tidigare, att resultatet av den
            fortsatta beredningen av frågan om vilka fartyg som bör omfattas
            av en nedre promillegräns för sjöfylleri och Rattfylleriutredningens
            förslag i övrigt inte bör föregripas genom några uttalanden från
            riksdagens sida.
          </note>
          <note>
            Därutöver kan man nämna att promemorian Behörighetsbevis för
            fritidsbåtar och fritidsskepp för närvarande är föremål för beredning
            inom Regeringskansliet. Frågan om behörighetsbevis, eller i dagligt
            tal båtkörkort, har koppling till frågan om sjöfylleri eftersom
            det kan tyckas vara lämpligt att framförandet av båtar som inte
            kommer att kräva behörighetsbevis inte heller ska falla inom det
            straffbara området för sjöfylleri detta under förutsättning att
            en nedre promillegräns införs.
          </note>
          <note>
            Sådana tankegångar finns uttalade också i Rattfylleriutredningens
            förslag eftersom man där undantog mindre båtar som inte har motor
            och också vissa andra båtar med svagare motorer och som kan framföras
            i lägre hastigheter.
          </note>
          <note>
            Fru talman! Den ständigt återkommande frågan när det gäller sjöfylleri
            är om sjötrafik kan jämställas med vägtrafik eller inte. I utskottsbetänkandet
            finns en redogörelse för Rattfylleriutredningens förslag som avlämnades
            i januari 2006 och de ändringar som trädde i kraft den 1 juli
            2008 som innebar ökade möjligheter för Kustbevakningen att ingripa
            mot sjöfylleri.
          </note>
          <note>
            Jag tänker inte uppehålla mig vid det som omnämns i utskottsbetänkandet
            utan gå lite längre tillbaka i tiden.
          </note>
          <note>
            Varje gång frågan om att jämställa sjötrafik med vägtrafik kommer
            upp finns det skäl att nämna några fakta.
          </note>
          <note>
            År 1991 genomfördes ändringar i sjölagen som innebar att brottet
            sjöfylleri delades upp i två svårighetsgrader, så kallat enkelt
            sjöfylleri och grovt brott. I december 1998 avlämnade den dåvarande
            regeringen en proposition till riksdagen som gällde drograttfylleri
            och sjöfylleri. Detta resulterade i införandet av en promilleregel
            som en omständighet att beakta vid bedömningen av om en gärning
            är att bedöma som grovt sjöfylleri.
          </note>
          <note>
            Den utredning som föregick den propositionen avvisade möjligheten
            att med en promillegräns bestämma vad som ska bestraffas som enkelt
            sjöfylleri. Flertalet remissinstanser delade den bedömningen eller
            lämnade den utan erinran.
          </note>
          <note>
            Problematiken när det gäller frågan om sjöfylleri belystes i
            1998 års proposition. Den dåvarande socialdemokratiska regeringen
            framhöll bland annat att sjötrafiken skiljer sig från vägtrafiken
            på många sätt. Dels omfattar sjötrafiken fartyg av skilda slag,
            allt från roddbåtar till oceangående skepp, dels varierar förhållandena
            kraftigt mellan exempelvis insjöar och mindre vattendrag å ena
            sidan och trafikerade farleder och öppna hav å andra sidan.
          </note>
          <note>
            Samma regering påpekade att det låg en komplikation i att många
            båtar används för rekreation och utgör bostäder under kortare
            eller längre tid.
          </note>
          <note>
            Man pekade också på den problematik som omförtöjning på grund
            av ändrade väderförhållanden innebär.
          </note>
          <note>
            Efter 1998 har frågan om sjöfylleri utretts ytterligare två gånger,
            först av Sjöfylleriutredningen som avlämnade sitt betänkande i
            april 2001. Merparten av de förslag som 2001 års utredning avlämnade
            mötte sådan allvarlig kritik från remissinstanserna att den dåvarande
            socialdemokratiska regeringen valde att inte gå vidare med lagstiftning.
            Man ansåg att frågan borde beredas vidare.
          </note>
          <note>
            Den fortsatta utredningen av sjöfyllerifrågan ägde sedan rum
            inom ramen för Rattfylleriutredningen. Vår Moderaternas uppfattning
            i frågan är just den som den socialdemokratiska regeringen tidigare
            gav uttryck för, nämligen att förhållanden till sjöss och i vägtrafik
            inte kan jämställas. Förhållandena i sjötrafik är väldigt skiftande.
          </note>
          <note>
            Dessutom är det inte rimligt att omförtöjningsfall ska falla
            inom det straffbara området, något som också 2001 års sjöfylleriutredning
            bestämt tog avstånd från. Att omförtöjningsfall skulle falla inom
            det straffbara området blir särskilt märkligt med en så kallad
            presumtionsregel om 0,2 promille alkohol i blodet som enda straffbarhetskriterium.
          </note>
          <note>
            Om man frågar sjöpolisen i Stockholms län när det gäller olyckor
            och förekomsten av sjöfylleri får man svaret att sjöfylleriet
            trendmässigt har minskat över tiden. Tidigare låg det på ungefär
            100 rapporterade fall per år. Man sammanställer just nu statistik
            för 2008. Det var 72 rapporterade fall 2007 och 76 år 2008. Antalet
            fall där det förekommer olycka som var förenad med sjöfylleri
            var 8 år 2007 och 9 år 2008. Det är antalet rapporterade fall.
            Några av dem går inte till åtal eftersom man under förundersökningen
            ser att bevisningen kanske inte räcker. I några fall resulterar
            ett åtal också i dom där den tilltalade frikänns.
          </note>
          <note>
            Vad som ska poängteras är att antalet olyckor på sjön är orsakade
            av nyktra förare i 90 procent av fallen. Jag vill påstå att samtliga
            fall med uppmärksammade sjöolyckor faller inom det straffbara
            området. Den lagstiftning som finns i dag är ganska tuff. Man
            kan nämligen bli dömd för sjöfylleri även om man har mindre än
            0,2 promille under förutsättning att det har påverkat framförandet.
          </note>
          <note>
            En annan sak som möjligen är något komplicerad är att sjöfyllerilagens
            bestämmelse om enkelt sjöfylleri innebär att den som framför fartyg
            eller i övrigt på ett fartyg fullgör en uppgift av väsentlig betydelse
            för säkerheten till sjöss och är så påverkad av alkohol eller
            något annat medel att det kan antas att han inte på ett betryggande
            sätt kan utföra vad som åligger honom fälls till ansvar för sjöfylleri.
            Det gäller alltså inte bara den som framför ett fartyg utan också
            den som fullgör en uppgift av väsentlig betydelse.
          </note>
          <note>
            Någon motsvarighet till det finns inte i trafikbrottslagen. Straffbarheten
            riktar sig där mot den som för ett motordrivet fordon.
          </note>
          <note>
            Vill oppositionen ha en presumtionsregel också för dem som fullgör
            en uppgift av väsentlig betydelse? Hur ska man lösa det? Det är
            ett exempel på ytterligare en komplikation i sammanhanget.
          </note>
          <note>
            Ytterligare ett argument är att sjötrafiken till stor del är
            internationell till sin karaktär. Andra stater har inte sjöfylleriregler
            som motsvarar dem som föreslås i motionsyrkandena.
          </note>
          <note>
            Såvitt känt har inte något land infört en gräns på 0,2 promille
            för fritidsbåtstrafiken. I de fall promillegränser förekommer
            är det fråga om 0,8 eller vanligare 0,5 promille.
          </note>
          <note>
            I oppositionspartiernas gemensamma reservation sägs det bland
            annat att skarpare påföljder ska införas för den som är berusad
            på sjön. Vilka är dessa påföljder som omnämns så kryptiskt? Talar
            man, som vanligt, om något annat och egentligen inte vet vad man
            talar om?
          </note>
          <note>
            Jag yrkar bifall till utskottets förslag till beslut, vilket
            innebär att samtliga motioner avslås.
          </note>
          <note type="speaker">
            Anf. 29 EGON FRID (v) replik:
          </note>
          <note>
            Fru talman! Det är för det mesta intressant att lyssna till Anti
            Avsans argumentation. Jag tycker att du sänker debattnivån lite
            för mycket när du nästan förlöjligar frågan genom att göra en
            jämförelse mellan att åka som passagerare i en bil, och undra
            om man då ska dömas för rattfylleri, och om man är anställd på
            en båt och tillsammans med kaptenen gör ett felgrepp som kan orsaka
            en olycka till sjöss.
          </note>
          <note>
            Det är ju verkligen att lägga ut dimridåer i den redan svåra
            frågan om det går att jämställa sjöfylleri med rattfylleri och
            om det går att jämställa att framföra fordon till sjöss och på
            land.
          </note>
          <note>
            Det är verkligen intressant att fråga Anti Avsan om särskilt
            ni moderater tycker att det finns speciella friheter som ska försvaras
            när det gäller att föra fram fordon till sjöss som gör att man
            inte kan komma till skott i den här frågan. Ska man ha en likabehandling
            när det gäller att föra fram fordon till sjöss och på land?
          </note>
          <note>
            Jag tycker att det är bra att det har skett en del förbättringar
            genom att Kustbevakningen kan vara mer aktiv. Vi måste också se
            till att sjöpolisen har samma möjligheter som trafikpolisen att
            följa problemet. Vi vet ju att fritidsbåtstrafiken ökar.
          </note>
          <note type="speaker">
            Anf. 30 ANTI AVSAN (m) replik:
          </note>
          <note>
            Fru talman! Vem som sänker nivån på debatten ska jag kanske inte
            uttala mig om. Det får andra bedöma. Jag gör i alla fall inte
            något stort nummer av att Egon Frid nämner cyklar. Man skulle
            kunna fråga om Egon Frid möjligen är ute och cyklar. Så är det
            nog inte. När jag belyser frågan om till exempel en navigatör
            på ett fartyg också kan straffas för sjöfylleri innebär det inte
            på något sätt att jag skulle förorda att en passagerare i en bil
            skulle straffas för rattfylleri. Det står klart och tydligt i
            trafikbrottslagen att det handlar om den som för motordrivet fordon,
            och det är just föraren i allmänhet som för fordonet. Någon annan
            lösning är svår att tänka sig.
          </note>
          <note>
            Men i sjötrafik finns det andra lösningar. Det är det som gör
            det svårt. Här handlar det inte om att man värnar någon frihet,
            utan det gäller att finna en lämplig avvägning mellan motstående
            intressen. Det är möjligen det som skiljer oss och Vänsterpartiet
            åt. För Vänsterpartiet är det ofta så att man löser problematiken
            med motstående intressen genom att säga att de motstående intressena
            inte finns. Det är svart eller vitt, och det är det ena som gäller
            före det andra. Riktigt så är det inte. Bra lagstiftning i största
            allmänhet tar hänsyn till alla motstående intressen, och det gäller
            att hitta balanspunkter för det som är en bra avvägning.
          </note>
          <note>
            Jag kan i detta sammanhang villigt erkänna att det finns en mängd
            olika intressen och att det är ganska svårt att hitta en bra balanspunkt.
            Det handlar ytterst om faran för annans säkerhet. Det som till
            exempel är komplicerat är det som jag nämnde, nämligen omförtöjningsfall.
            Där hade till exempel försäkringsbolagen väldigt stora invändningar
            i samband med 2001 års utredning. Det finns fler exempel.
          </note>
          <note type="speaker">
            Anf. 31 EGON FRID (v) replik:
          </note>
          <note>
            Fru talman! Jag förenklar inte någon debatt. Jag ser inte heller
            att frågor är svarta eller vita. Men vi ser att frågorna och problemen
            finns, kanske till skillnad från Anti Avsan som när problemen
            blir för stora inte vill se dem. Då låter man bli att göra någonting
            åt dem i stället.
          </note>
          <note>
            Jag har respekt för att det kan finnas en särskild lagstiftning
            som är extra viktig för yrkesmässig trafik till sjöss. Anti Avsan
            tar upp exempel där andra än föraren naturligtvis har ett jättestort
            ansvar och kan utsätta andra människor för stor fara till sjöss,
            vilket inte kan jämföras med trafiken på land. Men det gäller
            all syn på alkohol och förekomsten av alkohol i arbetslivet, vilket
            också är en fråga som vi tillsammans måste lyfta fram där.
          </note>
          <note>
            När man ser vilka faror och risker som finns med alkoholen även
            till sjöss måste också fritidsbåtarna inbegripas till hundra procent.
            Det är där som jag tror att Moderaternas särskilda frihet för
            fritidsbåtarna gör att de inte vill, orkar eller kan gå i hamn
            med denna fråga.
          </note>
          <note>
            Anti Avsan gör ett stort nummer av exemplet med omförtöjande
            av båtar vid dåligt väder. Man kan då göra en parallell med rattfylleri
            på land. Ska det vara tillåtet med tanke på försäkringsbolaget
            att skydda bilen genom att gå ut och flytta bilen så att inte
            ett träd blåser ned på bilen och att man ska slippa dömas för
            rattfylleri om man har över 0,2 eller 1,0 promille när man framför
            fordon på land?
          </note>
          <note type="speaker">
            Anf. 32 ANTI AVSAN (m) replik:
          </note>
          <note>
            Fru talman! Jag ska börja där Egon Frid slutade. Ja, det kan
            vara möjligt att åberopa nöd om det är helt uppenbart att ett
            träd riskerar att falla ned på värdefull egendom och att man kan
            undgå ansvar för rattfylleri. Det är redan möjligt. Det är det
            som är svårigheten. Man måste komma ganska nära konkret fara för
            att man ska kunna åberopa en sådan regel. Nu är det kanske inte
            så väldigt sannolikt att man har parkerat bilen och att det finns
            risk för att ett träd ska falla ned över den. Det är kanske mer
            sannolikt att det blåser upp på sjön och att det då också är fler
            båtar, inte bara den som står precis bredvid ett träd, som riskerar
            att skadas. Därför är frågan av större vidd.
          </note>
          <note>
            Det är inte vi som vill jämställa sjötrafiklagstiftningen med
            vägtrafiklagstiftningen, utan det är oppositionen som vill göra
            det helt och fullt. Det är då som problemen uppkommer. Så enkelt
            är det nämligen inte. Man kan tycka vad man vill.
          </note>
          <note>
            Jag har så sent som i dag haft kontakt med dem som arbetar med
            detta, nämligen sjöpolisen, och det är därifrån som jag har fått
            statistiska uppgifter. Sjöpolisen har en unison uppfattning om
            att vi redan i dag har en väldigt tuff lagstiftning när det gäller
            sjöfylleri. Det spelar ingen roll om man har under 0,2 promille
            alkohol i blodet om man förorsakar en sjöolycka och om det kan
            antas att det medför att man inte kan framföra fartyg på ett betryggande
            sätt. Har man förorsakat en sjöolycka ligger man risigt till,
            kan man säga, om man har druckit alkohol. Skulle man då införa
            en promilleregel som ska gälla i stället, då undgår de som faller
            under promillegränsen ansvar. En sådan utgår inte från en konkret
            fara utan från en abstrakt fara. Jag tror att det är viktigt att
            förstå skillnaden där.
          </note>
          <note type="speaker">
            Anf. 33 LENNART PETTERSSON (c):
          </note>
          <note>
            Fru talman! Man kan möjligen undra om lagen om sjöfylleri är
            en så stor fråga att den i nuläget kräver en egen debatt. Att
            det enbart finns tre motioner i ärendet stärker mig i den uppfattningen.
          </note>
          <note>
            Samtidigt kan man betrakta det som en viktig symbolfråga men
            som i detta fall även ska ses tillsammans med mänskligt lidande
            i form av skador och död.
          </note>
          <note>
            Det kan också ses tillsammans med skattepengar, det vill säga
            i vilken ökad omfattning som vi behöver använda Kustbevakningen,
            sjöpolisen och sjöräddningen på grund av alkoholpåverkade förare
            av båtar, skepp och fartyg.
          </note>
          <note>
            Egentligen borde det vara enkelt att sätta samma gränser för
            framförande av fordon på land och till sjöss, men uppenbarligen
            är det mer komplicerat än så. Det är faktiskt också så att dagens
            gräns på land, 0,2 promille, inte kom till i det ursprungliga
            riksdagsbeslutet, utan gränsen har justerats ned efter hand. Det
            är möjligt att vi får acceptera samma process inom sjöfarten.
            För mig är det viktigast att vi sätter en gräns, och ofta är det
            de små stegen som bär till framgång. Det skulle också skicka en
            mycket tydlig signal till dem som vistas till sjöss, nämligen
            att vi inte accepterar att man kombinerar alkohol med framförande
            av båtar och fartyg. I de flesta fall ansvarar man dessutom för
            andras liv, och att då tillåta sig att dricka är för mig helt
            främmande.
          </note>
          <note>
            Nu finns det emellertid dels Rattfylleriutredningen som bereds
            i Regeringskansliet, dels en departementspromemoria om behörighetsbevis
            för fritidsbåtar och fritidsskepp där man föreslår tre olika grader.
            För att följa det förenklingsarbete som Centerpartiet och alliansen
            har som ledstjärna skulle det självklart vara bra om samma gränser
            kan användas när det gäller sjöfyllerilagen.
          </note>
          <note>
            Fru talman! Jag är alltså beredd att avvakta regeringens förslag
            som jag utgår från kommer inom en icke alltför avlägsen framtid.
            Det är högst skäligt att ha tydliga gränser och regelverk även
            på sjön. Jag måste erkänna att jag har lite svårt att förstå sjöfolkets
            argument om att det är stora skillnader på land- och sjötrafik.
            Jag ska ge ett exempel på detta.
          </note>
          <note>
            När civilutskottet var på resa i Canada såg vi båtbussar både
            i Ottawa och i Toronto, det vill säga fordon som går både på land
            och i vatten. Där är gränsen 0,8 promille i båda fallen. Man kan
            fråga sig hur det skulle fungera om man hade olika promillegränser.
          </note>
          <note>
            Jag yrkar bifall till förslaget i utskottets betänkande och avslag
            på reservationen.
          </note>
          <note type="speaker">
            Anf. 34 LARS TYSKLIND (fp):
          </note>
          <note>
            Fru talman! Vi diskuterar sjöfylleri, och jag yrkar bifall till
            förslaget i betänkandet i dess helhet och avslag på reservationen.
            Det finns motionsyrkanden som också framförs i reservationen.
            Det gäller att man vill införa en nedre promillegräns på 0,2 och
            att man vill införa möjligheten att utföra rutinmässiga nykterhetskontroller
            i sjötrafik.
          </note>
          <note>
            Det har här diskuterats mycket om likheten mellan land- och sjötrafik.
            Jag tror att vi kan enas om att det finns en likhet, och det är
            naturligtvis att man ska nå en balanspunkt, som Anti Avsan har
            varit inne på, nämligen att det är helt oacceptabelt att någon
            vare sig i trafik på land eller till sjöss framför ett fordon
            eller en båt på ett sådant sätt att det innebär en säkerhetsrisk
            för en själv och för omgivningen. Det gäller speciellt när man
            är anställd på ett fartyg och jobbar yrkesmässigt. Jag har väldigt
            svårt att tro att man kan tillåta onykterhet på en arbetsplats.
          </note>
          <note>
            Fru talman! Det är ändå viktigt att, som Anti Avsan tog upp,
            ha klart för sig att det finns en fungerande lagstiftning som
            spelar en viktig roll i sammanhanget. Man kan faktiskt dömas för
            sjöfylleri om man inte kan fullgöra sina uppgifter på sjön. Det
            finns ett väldigt tydligt och skarpt regelverk. Vidare finns ju
            regeln om grovt sjöfylleri. Men gränsen vid 1 promille är bara
            en gräns för grovt sjöfylleri.
          </note>
          <note>
            Om man är så påverkad att man inte kan utföra en krävande uppgift
            är också det en anledning till att anse sjöfylleriet som grovt.
            Om en handling under alkoholpåverkan utgjort påtaglig fara blir
            man dömd, oberoende av promillegränser och så vidare.
          </note>
          <note>
            Från den 1 juli har Kustbevakningen, om skälig misstanke om sjöfylleri
            föreligger, rätt att ta ett alkoholutandningsprov och att påbörja
            en förundersökning. Det är naturligtvis ett väldigt viktigt steg
            i sammanhanget att en myndighet finns närvarande på många kuststräckor.
            Sjöpolis finns här och var. Men på de flesta kuststräckor i mitt
            hemlän, i Bohuslän, är det väldigt få sjöpoliser. Kustbevakningen
            är dock väldigt närvarande.
          </note>
          <note>
            Bland annat Egon Frid har här i talarstolen beskrivit att det
            är farligt att framföra snabba båtar i berusat tillstånd. Ja,
            så är det naturligtvis. Det är inte ens tillåtet. Snarare är det
            definitivt förbjudet, så oberoende av nuvarande lagstiftning eller
            om man vill ha en förändring av denna är det inte tillåtet.
          </note>
          <note>
            Rattfylleriutredningen tog mycket riktigt fram ett förslag om
            att jämställa landtrafik och sjötrafik. Man anförde även en annan
            sak, nämligen att det skulle finnas undantag. Det är klart att
            man kan ha synpunkter på de här undantagen och på var gränsen
            ska gå. Man sade ändå att det vore bra att följa undantaget beträffande
            behörighetsregler för fritidsbåtar. En utredning har gjorts, och
            beredning av frågan pågår i Regeringskansliet en nog så viktig
            fråga.
          </note>
          <note>
            Av olycksstatistiken framgår att alkohol här och var finns med
            i bilden. Det är naturligtvis oacceptabelt. Man ser också att
            det här är väldigt bra analyserat. Man kan titta på Sjöfartsverkets
            hemsida. Man ser då att det finns otroligt många andra orsaker
            till olyckorna. Det hör inte riktigt hit, men det är en viktig
            process som pågår.
          </note>
          <note>
            Som man säger i utredningen vore det bästa om det kunde vara
            samma undantagsregler när det gäller både behörigheten och sjöfylleriet.
            Därför bereds de här sakerna parallellt.
          </note>
          <note>
            Fru talman! Som sagts här jag tror att Lennart Pettersson framförde
            det kan man spontant tycka att det finns väldigt välgrundade argument
            för att införa en nedre gräns på 0,2 promille och för att jämställa
            sjötrafiken med biltrafiken.
          </note>
          <note>
            När det gäller den problematisering som görs kan man ändå konstatera
            att det inte är en alldeles okomplicerad fråga att beträffande
            sjöfyllerireglerna överföra direkt från rattfyllerilagstiftningen.
            Därför är det viktigt att vi låter beredningen i Regeringskansliet
            fullföljas så att vi får ett resultat av den. Som tidigare sagts
            här finns det inga skäl för riksdagen att uttala sig i frågan
            medan denna beredning pågår.
          </note>
          <note>
            Återigen yrkar jag bifall till utskottets förslag i betänkandet
            och avslag på reservationen.
          </note>
          <note type="speaker">
            Anf. 35 GUNNAR SANDBERG (s):
          </note>
          <note>
            Fru talman! Under den allmänna motionstiden väcktes tre motioner
            där motionärerna föreslår dels ett införande av en nedre promillegräns
            för sjöfylleri, dels att det ges möjlighet till rutinmässiga nykterhetskontroller
            i sjötrafiken.
          </note>
          <note>
            Bakgrunden till motionerna är naturligtvis det dystra faktum
            att antalet olyckor till sjöss kraftigt ökar till följd av onykterhet.
            Sjötrafiken har ökat kraftigt under senare år både vad gäller
            antalet olika typer av större fartyg och vad gäller antalet fritidsbåtar.
            Dessutom är fritidsbåtarna numera allt oftare utrustade med kraftiga
            motorer, vilket gör det möjligt att åka snabbt.
          </note>
          <note>
            På sina ställen är trafiken med sin köbildning så intensiv att
            man kan jämföra med biltrafiken. Det gäller exempelvis vattenvägarna
            runt huvudstaden sommartid. Om man i så tät trafik är onykter
            och för fram en båt i hög fart är risken för en olycka stor.
          </note>
          <note>
            De flesta anser att det är fel att köra bil när man har druckit
            alkohol. Tyvärr är inställningen till onykterhet till sjöss inte
            densamma. Eftersom framförandet av båt ställer allt högre krav
            på gott omdöme och sjövett borde reglerna för väg- och sjötrafik
            på denna punkt vara desamma.
          </note>
          <note>
            Sjöpolisen har återkommande efterlyst en lägre promillegräns
            för att minska antalet olyckor som sker till följd av att båtar
            styrs av alkoholpåverkade förare.
          </note>
          <note>
            Den socialdemokratiska regeringen tillsatte en utredning som
            skulle reda ut frågorna om det ökande sjöfylleriet. Utredaren
            avlämnade sina förslag år 2006. Dessa ledde till en proposition
            från den nuvarande regeringen. Denna proposition ledde till ett
            beslut om ökade befogenheter för tjänsteman vid Kustbevakningen.
            I fortsättningen har man rätt att ta alkoholutandningsprov, att
            stoppa fartyg för att kunna ta ett sådant prov och att inleda
            förundersökning om sjöfylleribrott en bra början.
          </note>
          <note>
            Men det viktigaste förslaget, det om en nedre promillegräns,
            saknas i propositionen. Regeringen kunde tydligen inte enas i
            denna fråga, vilket är djupt olyckligt. I stället fortsätter regeringen
            att bereda frågan.
          </note>
          <note>
            Uppenbarligen är det för svårt för regeringen att enas i frågan.
            Inte heller under detta riksdagsår kommer ju något förslag att
            läggas fram. Beredningsarbetet fortsätter alltså trots att utredaren
            har avlämnat konkreta förslag. Man undrar hur länge till det ska
            behöva dröja innan regeringen kan komma till beslut.
          </note>
          <note>
            Tar regeringen verkligen frågan om onykterhet i sjötrafiken på
            allvar? Ja, det gäller inte bara där. Vi har ju också en debatt
            om alkolås på bilar.
          </note>
          <note>
            I betänkandet nämns det om behörighetsregler för fritidsbåtar
            beträffande vilka fartyg som borde omfattas av promilleregeln.
            Varför krångla till det? Alla motordrivna fordon till sjöss och
            till lands ska omfattas av en nedre promillegräns. Ni om några
            brukar förespråka enkla och klara regler.
          </note>
          <note>
            Denna långbänk är ett stort misslyckande för en regering som
            säger sig ha lag och ordning högst upp på dagordningen. Trots
            att sjöfylleriet enligt sjöpolisen på sina ställen ökar dramatiskt
            görs det ingenting för att stoppa utvecklingen.
          </note>
          <note>
            Nej, det är hög tid för riksdagen att nu påtala vikten av nykterhet
            även till sjöss. Det är viktigt att vi snarast får en nedre promillegräns
            också för sjötrafiken.
          </note>
          <note>
            Fru talman! Jag yrkar bifall till reservationen från Socialdemokraterna,
            Vänsterpartiet och Miljöpartiet.
          </note>
          <note type="speaker">
            Anf. 36 ANTI AVSAN (m) replik:
          </note>
          <note>
            Fru talman! Ja, antalet fartyg ökar. Men sett till den statistik
            som direkt kan hänföras till ett visst område och som jag tidigare
            redovisade har antalet rapporterade fall egentligen inte ökat.
            Det går inte att säkert uttala sig utifrån den lilla ökning som
            varit fyra rapporterade fall på ett år.
          </note>
          <note>
            Gunnar Sandberg nämnde att sjöfylleriet dramatiskt ökar på vissa
            håll. Då undrar jag var det dramatiskt ökar.
          </note>
          <note>
            Ökad motorstyrka har inte något direkt samband med ökad berusningsgrad
            det är liksom ett konstaterande därutöver.
          </note>
          <note>
            Min viktigaste fråga gäller det som står i den gemensamma reservationen.
          </note>
          <note>
            Skrivningen är: Skärpt lagstiftning om sjöfylleri med lägre promillegräns
            och skarpare påföljder för den som kör berusad på sjön. Vilka
            är dessa skarpare påföljder? Jag skulle gärna vilja ha ett svar
            på den frågan, fru talman.
          </note>
          <note type="speaker">
            Anf. 37 GUNNAR SANDBERG (s) replik:
          </note>
          <note>
            Fru talman! Sjöfartsverkets olycksstatistik visar att antalet
            allvarliga olyckor med fritidsbåtar ökat de senaste åren. Samtidigt
            rapporterar Kustbevakningen att också antalet sjöfylleriärenden
            ökar. Onykterhetsbrott på sjön är ett stort problem. Om vi hade
            suttit vid makten så hade vi haft en lagstiftning på området redan
            år 2006. Det är jag ganska övertygad om.
          </note>
          <note>
            Även om det nu ökar dramatiskt eller lite är ändå signalen om
            man ändrar promillegränsen att man tar det på allvar. Om man inte
            gör det kan människor tycka att det är accepterat att ta en öl
            till eller ha en högre promillegräns vid sjötrafik. Signalerna
            utåt blir att det är helt okej.
          </note>
          <note>
            Jag kan ta ett exempel. Det är många stockholmare som besöker
            mitt hemlän Jämtland. Man har skotrar, och de flesta skotrar går
            rätt fort. Men det finns äldre skotrar som inte går lika snabbt.
            De har lägre hästkrafter och går så pass långsamt att man nästan
            får springa vid sidan av skotern i en uppförsbacke för att man
            ska ta sig upp.
          </note>
          <note>
            Där gäller samma gräns som för bilar. Många stockholmare tror
            att de har en högre gräns för skotrar som gäller för sjötrafik.
            Det ger en signal utåt om man sänker promillegränsen, och det
            ser bättre ut.
          </note>
          <note type="speaker">
            Anf. 38 ANTI AVSAN (m) replik:
          </note>
          <note>
            Fru talman! I sitt anförande sade Gunnar Sandberg att sjöfylleriet
            ökar dramatiskt på vissa håll enligt sjöpolisen. Nu är svaret
            att antalet olyckor ökar enligt Sjöfartsverket.
          </note>
          <note>
            I den statistik jag stöder mig på framgår det att 90 procent
            av olyckorna sker med nyktra förare, om vi använder det uttrycket.
            Jag vill också påpeka att i de siffror som jag har lyft fram inbegrips
            de fall som är Kustbevakningens. Det finns ingen statistik vid
            sidan av.
          </note>
          <note>
            Att antalet olyckor ökar är inte ett tecken på att sjöfylleriet
            ökar i sig. Man måste kunna redogöra för det särskilt i statistiken.
            Hur är det med denna statistik? Är det enligt sjöpolisen som sjöfylleriet
            ökar dramatiskt på vissa håll i Sverige, och i så fall var?
          </note>
          <note>
            Finns det någon särredovisning av Sjöfartsverkets statistik,
            som Gunnar Sandberg hänvisar till, när det gäller olyckor där
            alkohol är inblandat och andra olyckor?
          </note>
          <note type="speaker">
            Anf. 39 GUNNAR SANDBERG (s) replik:
          </note>
          <note>
            Fru talman! Nej, jag har inte olycksstatistiken framför mig.
            Detta är enligt Sjöfartsverkets olycksstatistik och rapporter
            från Kustbevakningen.
          </note>
          <note>
            I betänkandet står det att frågan om en nedre promillegräns för
            sjötrafiken av flera olika skäl är komplicerad. Du har nämnt några
            i ditt anförande, Anti, talat om vilka de är och varför de skulle
            vara komplicerade. Du sade att de regler som gäller för rattfylleri
            inte utan vidare kan göras tillämpliga för sjöfarten. Du har nämnt
            några skäl, men jag förstår ändå inte problemet.
          </note>
          <note>
            Vi har en gräns som gäller för bilar, lastbilar, bussar, skotrar,
            fyrhjulingar med mera. Oavsett storlek på motorstyrkan åker du
            dit för rattonykterhet om du har mer än 0,2 promille i blodet,
            även om du som jag tidigare sade ibland är tvungen att springa
            bredvid skotern. Det gäller även om du kör en liten japansk bil,
            en stor stadsjeep eller en lastbil med släp eller utan släp.
          </note>
          <note>
            Det är bra att det finns en gräns på 0,2 promille så att man
            vet vad som gäller. Det skulle vara väldigt krångligt annars.
            Men till sjöss talar man om fartyg som har en längd under sju
            meter, en maximifart som inte överstiger sju knop, segelfartyg
            under sju meter och båtar under rodd. Inför en promilleregel för
            alla båtar som drivs av motor så behöver ni inte hålla på att
            tramsa om avgränsningar för vilka fartyg som borde omfattas av
            promilleregeln.
          </note>
          <note>
            Den lagändring som trädde i kraft i juli 2008 när det gäller
            sjöfylleribrott var bra. Tjänstemän vid Kustbevakningen har befogenheter
            att ta alkoholutandningsprov och stoppa fartyg för att ta sådana
            prov. Se till att ändra promillegränsen också så blir det perfekt.
          </note>
          <note type="speaker">
            Anf. 40 INGEMAR VÄNERLÖV (kd):
          </note>
          <note>
            Fru talman! Yvonne Andersson blev tyvärr tvungen att lämna kammaren
            för ett tag. Kanske hinner hon komma tillbaka innan debatten om
            detta block med fyra betänkanden är slut.
          </note>
          <note>
            Jag ska inte använda alla fyra minuter av talartiden. Jag vill
            bara säga att det är en invecklad fråga med sjöfylleri vars problematik
            alliansföreträdarena här har lyft fram på ett mycket bra sätt.
          </note>
          <note>
            Det finns en beredning i Regeringskansliet vars resultat vi vill
            avvakta innan vi går vidare. Därför yrkar jag för Kristdemokraternas
            räkning, fru talman, bifall till utskottets förslag i betänkandet
            och avslag på den reservation som finns.
          </note>
          <note type="speaker">
            Anf. 41 EGON FRID (v):
          </note>
          <note>
            Fru talman! Jag var inte tillräckligt snabb förut. Jag skulle
            egentligen ha replikerat på Lars Tysklinds anförande. Den fråga
            som är kvarstående efter debatten är om det är tillåtet att framföra
            fordon till sjöss berusad eller om vi ska jämföra trafik på sjön
            med trafik på land.
          </note>
          <note>
            Det är där jag och vi med vår reservation hävdar att det är viktigt
            att jämställa riskerna att utsätta sig själv och andra för fara
            genom att framföra fordon berusad till sjöss såväl som på land.
          </note>
          <note>
            Lars Tysklind påstod att det är förbjudet att framföra ett fordon
            till sjöss berusad. Det är inte sanning som Lars Tysklind säger.
            Det är först om det kan antas att han eller hon inte på ett betryggande
            sätt kan utföra vad som därvid åligger honom eller henne som Kustbevakningen
            har rätt att ta bevisprov. Det är först då man kan stoppas och
            lagföras för sjöfylleri.
          </note>
          <note>
            Det är jätteviktigt att få en ändring till stånd. Det är därför
            viktigt att regeringen nu, när den förra regeringen inte fick
            möjlighet att genomföra ändringen, snabbt gör en lagändring.
          </note>
          <note>
            Det har tagits upp en del andra saker i debatten som har problematiserats.
            Om man till exempel är yrkesverksam på sjön har man också ett
            särskilt ansvar. Vissa av de frågorna ska naturligtvis beaktas.
          </note>
          <note type="speaker">
            Anf. 42 LARS TYSKLIND (fp) replik:
          </note>
          <note>
            Fru talman! Jag fick en fråga här från Egon Frid om risker. Man
            ska naturligtvis jämställa risker. Precis som jag sade i mitt
            anförande är det inte acceptabelt att på sjön vara så påverkad
            av alkohol eller andra medel att man inte kan framföra sin båt
            på ett säkert sätt. Det är som lagstiftningen säger. Då döms man
            för sjöfylleri.
          </note>
          <note>
            På det sättet är det de facto förbjudet att vara påverkad. Hur
            man definierar påverkan är en annan fråga, som Anti Avsan var
            inne på. En promillegräns är en definitiv gräns på ett annat sätt.
            Spontant kan man tycka att det är ett väldigt bra och lätt sätt
            att hantera frågan.
          </note>
          <note>
            Icke förty är det ingen enkel fråga. Det finns många komplikationer,
            som vi har hört här. Även Egon Frid anförde att detta är en ganska
            komplicerad fråga. Därför måste slutsatsen vara att man ändå måste
            låta beredningen slutföra sitt arbete så att man ser vad som är
            en lämplig balans på lagstiftningen. Det har ju mycket att göra
            med att man får en lagstiftning som är accepterad bland människor
            och som fungerar bra. De som har hand om övervakandet måste också
            kunna hantera den.
          </note>
          <note>
            Den skillnad som Egon Frid försöker lyfta fram här att man inte
            skulle jämföra risker och att man skulle kunna få köra berusad
            på sjön innebär lite hårklyverier i sammanhanget.
          </note>
          <note type="speaker">
            Anf. 43 EGON FRID (v) replik:
          </note>
          <note>
            Fru talman! Det är just detta, Lars Tysklind, som inte är hårklyverier.
            Detta är skillnader i två lagar mellan rattfylleri och sjöfylleri.
            Det är hela den här skillnaden som vi debatterar, och det är den
            som gör frågan så viktig.
          </note>
          <note>
            Beredningen har pågått tillräckligt länge och har kommit fram
            till det förslag som kan åtgärdas. Detta kan i princip verkställas,
            men sedan finns det vissa saker som blir kvarstående. Man jämställer
            inte sjöfylleri med rattfylleri till hundra procent eftersom vissa
            risker kan vara större. Det gäller till exempel frågan om att
            även en styrman kan ställas till svars ihop med kaptenen på ett
            fartyg. Någon som sitter bredvid föraren av en bil kan inte jämställas
            med honom eller henne.
          </note>
          <note>
            Det är jättebra att jag och Lars Tysklind är överens om vad vi
            menar är risken med att framföra ett fordon till sjöss. Men lagstiftningen
            gör ett undantag för detta det är först när man inte på ett betryggande
            sätt kan utföra vad som därvid åligger någon. Det är det som gör
            hela frågan så intressant. Det finns faktiskt människor som tar
            sig den friheten. De påstår att de kan vara berusade och framföra
            sina båtar, och dessutom har de lagstöd för att göra det. Ingreppen
            mot sjöfylleri kan endast göras om man utsätter någon för en risk
            eller inte framför fordonet på ett betryggande sätt och orsakar
            någon form av olycka.
          </note>
          <note>
            Jag berörde cyklar här förut. Riskfaktorn på sjön är lika stor
            om man sitter i en kanot eller i en eka utan motor som om man
            för fram en motorbåt. Man kan dra en parallell där.
          </note>
          <note type="speaker">
            Anf. 44 LARS TYSKLIND (fp) replik:
          </note>
          <note>
            Fru talman! Det där senaste är kanske egentligen det som är problematiken.
            Om man ser på olycksstatistik och drunkningsolyckor på grund av
            alkohol är en av de absolut vanligaste olyckorna de facto en man
            över 50 år som åker ut och fiskar på en insjö, kanske inmundigar
            öl, behöver ställa sig vid relingen och då faller över bord. Frågan
            är var man ska dra gränsen. I sådana sammanhang, när man är i
            ett berusat tillstånd, borde man inte befinna sig nära vattnet.
            Det blir gränsdragningsproblem, som vi diskuterar hela tiden.
          </note>
          <note>
            Jag kan inte i dag säga exakt var vi kommer att landa i frågan
            rent sakligt. Eftersom vi ändå är överens om att frågan är komplicerad
            och mångfasetterad är det viktiga att man låter beredningen bli
            färdig. Kopplingen till behörighetsbevis för fritidsbåtar har
            berörts. Det är också många, till exempel Gunnar Sandberg, som
            i debatten här har nämnt att det finns snabba båtar. Ja, det är
            en risk i sig vare sig man är nykter eller onykter. Eftersom man
            inte får vara onykter får vi väl förutsätta att de som har en
            snabb båt är nyktra. Det är klart att i det sammanhanget är behörighetsbeviset
            och kunskapen om hur man framför en båt det absolut viktiga.
          </note>
          <note>
            Jag kan inte hålla med om att det är tillåtet att vara berusad
            på sjön. Sedan finns det vissa människor som tar sig den friheten.
            Tyvärr är det så även i vägtrafiken. Där finns det definitiva
            förbud, och riskerna är så oerhört mycket större. Ändå tar sig
            människor dessa friheter. Det är tragiskt i sig att människor
            begår lagbrott, men sådan är verkligheten. Det ska naturligtvis
            stävjas på alla fronter.
          </note>
          <note type="speaker">
            Anf. 45 EGON FRID (v) replik:
          </note>
          <note>
            Fru talman! Det är gott och väl, det som Lars Tysklind själv
            tycker och anser. Jag är glad att du tycker det som du tycker.
            Det kan ju påverka den nuvarande regeringen så att den inser det
            tokiga i skillnaden mellan sjöfyllerilagstiftningen och rattfyllerilagstiftningen.
          </note>
          <note>
            Men det du säger stämmer inte. Det var därför jag tyckte att
            det var viktigt att påpeka det än en gång; det är först när man
            kan misstänkas för brott enligt 20 kap. 4 § sjölagen alltså när
            det kan anses att han eller hon inte på ett betryggande sätt kan
            utföra vad som därvid åligger honom eller henne som man kan lagföras
            enligt sjöfyllerilagen. Lagen tillåter i alltför hög grad att
            alkohol förekommer på sjön. Det är en lagstiftning som vi absolut
            aldrig skulle vara i närheten av att acceptera till lands. Det
            ska vi inte göra till sjöss heller. Vi ska ha samma syn på att
            det är fel att använda alkohol i all form av trafik. Det är jätteviktigt.
            Det handlar om riskfaktorerna och vilka risker man utsätter sig
            själv och andra för när man i berusat tillstånd är ute i trafiken
            eller på sjön.
          </note>
          <note>
            Behörighetsfrågorna är mer att jämställa med krav på körkort
            för att köra bil och hastighetsgränser på vägarna. Det är lite
            grann ett annat spår i lagstiftningen. Att jämställa sjöfylleri
            med rattfylleri är att jämställa reglerna för förekomsten av alkohol
            i all typ av trafik.
          </note>
          <note type="speaker">
            Anf. 46 ANTI AVSAN (m) replik:
          </note>
          <note>
            Fru talman! Jag ska börja med att ställa den fråga som jag ställde
            till Egon Frid tidigare. Jag ställde den också till Gunnar Sandberg.
            Jag har inte fått något svar. Skarpare påföljder vad är det för
            någonting? Vad menas med det i den gemensamma reservationen?
          </note>
          <note>
            När det gäller Egon Frids resonemang om jämställandet av sjötrafik
            och vägtrafik noterar jag argumentationen för att också ekor och
            kanoter borde omfattas av reglerna. Om man ska jämställa dessa
            hamnar vi i alla fall där jag faktiskt inte trodde att vi skulle
            hamna. Innebär det här möjligen, fru talman, att Egon Frid också
            vill införa straffbarhetsregler när det gäller att cykla och kanske
            också något annat? Det kan ju tänkas att man utgör en fara för
            någon annan om man är berusad alldeles oavsett vad man gör. Ganska
            många misshandelsfall inträffar under berusning. Det har en klar
            koppling till alkohol.
          </note>
          <note>
            Frågan är egentligen: När är berusning en fara för annans säkerhet?
            Det är detta som är motstående intressen. Om man ska hårdra det
            är det möjligen så att berusning är en större fara för annans
            säkerhet när det gäller att bli misshandlad eller att misshandla
            någon annan än när det gäller att något skulle inträffa vid en
            specifik situation i sjötrafik. Det kan till exempel handla om
            ett omförtöjningsfall i en vik någonstans där det ligger en ensam
            båt.
          </note>
          <note>
            Det är detta som är skälet till att lagstiftningen ser ut så
            här just för att man ska kunna möta de motstående intressena.
            Man skiljer på abstrakt eller presumerad fara och konkret fara.
            Det handlar mycket riktigt om konkret fara här. Men det är ett
            väldigt lågt beviskrav, nämligen att det kan antas att man på
            betryggande sätt inte kan framföra fartyg.
          </note>
          <note type="speaker">
            Anf. 47 EGON FRID (v) replik:
          </note>
          <note>
            Fru talman! Jag hävdar fortfarande att de motstående intressena
            inte är så stora i den här frågan att vi inte skulle kunna jämställa
            sjöfylleri med rattfylleri och få en enhetlig lagstiftning när
            det gäller synen på reglerna för att framföra fordon.
          </note>
          <note>
            När det gäller frågan om vad vi ska ha för repressalier för folk
            som bryter mot lagen kan jag inte se annat än att det ska vara
            böter och fängelse på olika nivåer.
          </note>
          <note>
            Vi har tyvärr inga körkort i sjötrafiken. Man skulle också kunna
            dra in körkortet när det gäller rätten att köra båt, men eftersom
            de inte finns än kan man inte dra in dem. Det var ett exempel
            på att det finns goda skäl för att införa körkort för båt.
          </note>
          <note>
            Mitt syfte var inte att sänka nivån på debatten genom att diskutera
            cyklar, kanoter och ekor. Mig veterligen har vi någonting som
            heter styrstångsonykterhet i landet. Man kan lagföras om man framför
            en cykel i berusat tillstånd eftersom det ses som ett fordon på
            väg. Därför kan man också ta upp risken när man framför kanot
            eller eka till sjöss. Man utsätter sig själv för samma risk som
            när man framför en stor motorbåt berusad. Det är också en relevant
            jämförelse.
          </note>
          <note>
            Nu är det upp till regeringen att agera och jämställa sjöfylleri
            med rattfylleri.
          </note>
          <note type="speaker">
            Anf. 48 ANTI AVSAN (m) replik:
          </note>
          <note>
            Fru talman! Jag återkommer till detta med att jämställa sjötrafik
            med vägtrafik och talet om så kallad styrstångsfylla. Det kan
            möjligen vara vårdslöshet i trafik, och det är en ganska hög ribba
            att nå upp till. Då handlar det om att man utgör en fara i det
            konkreta fallet. Det beror egentligen inte på berusningen, som
            det är när det gäller sjöfylleri, utan det beror på det man åstadkommer
            eller rent faktiskt gör. Om Egon Frid själv tycker att han sänker
            debattnivån när han talar om ekor och kanoter undrar jag varför
            han gör det. Det verkar lite konstigt.
          </note>
          <note>
            Fru talman! När det gäller frågan om skarpare påföljder noterar
            jag att Egon Frid talar om repressalier. Det är länge sedan vi
            lämnade repressalier i den svenska straffrätten. Det är möjligt
            att man ser särskilt allvarligt på sjöfylleribrott eftersom det
            finns flera andra implikationer också, men jag får inte något
            rimligt svar.
          </note>
          <note>
            Det är kanske så som med mycket annat som finns i reservationen
            och de här motionerna att man bortser från problemen och talar
            om andra saker. Om jag ska vara helt uppriktig tror jag inte alls
            att något parti i oppositionen har menat skarpare påföljder, men
            ni har likväl skrivit det. Hur är det med allt det andra som står
            i reservationen och i övrigt? Ni verkar inte vara överens om var
            gränsen för det straffbara området ska gå. Jag tar det till intäkt
            för att om det hade sett annorlunda ut med en annan regering hade
            den här frågan utretts minst lika länge men möjligen på andra
            grunder. Uppenbarligen är det inte så enkelt som vissa vill göra
            gällande.
          </note>
          <note type="speaker">
            Anf. 49 EGON FRID (v) replik:
          </note>
          <note>
            Fru talman! Förlåt att jag inte hittade rätt ord och använde
            ordet fel. Anti Avsan behöver inte se ordet repressalier som en
            ny del av det kommande svenska straffsystemet eller lagstiftningen.
            Jag använde det som en synonym för det straff som vi kan tänka
            oss om man bryter mot lagstiftningen.
          </note>
          <note>
            All lagstiftning kräver någon form av beredningsarbete. Det är
            fråga om hur mycket beredningsarbete man ska lägga ned, hur mycket
            man ska ta hänsyn till motstående intressen och hur stora de här
            motstående intressena är. Det är uppenbart att Anti Avsan och
            Moderaterna har ett oerhört stort intresse av att förstora upp
            och skapa de här motstående intressena. Det finns fog för att
            ha den tron att här finns den så kallade speciella friheten att
            vistas och föra fram en båt på sjön i berusat tillstånd. Det tas
            också till intäkt för att man inte är en dålig båtförare bara
            för att man är berusad trots att man är en dålig bilförare om
            man är berusad när man kör på land. Det är de här speciella friheterna
            som säkert komplicerar beslutsfattande i den här frågan. Det är
            någonting som jag tycker att regeringen visar dålig respekt för
            när man vill jämställa lagstiftning när det gäller att framföra
            fordon till sjöss och på land. Jag hoppas att regeringen gör vad
            som förväntas av den även i den här frågan.
          </note>
          <note>
            Överläggningen var härmed avslutad.
          </note>
          <note>
            7 § Associationsrättsliga frågor
          </note>
          <note>
            Föredrogs
          </note>
          <note type="speaker">
            Anf. 50 HANNAH BERGSTEDT (s):
          </note>
          <note>
            Fru talman! Dagens debatt behandlar associationsrättsliga frågor,
            revisionsplikt för företag och könsfördelningen i bolagsstyrelser.
            I detta betänkande har Socialdemokraterna två reservationer. Jag
            yrkar bifall till reservation nr 2 angående könsfördelningen i
            bolagsstyrelser.
          </note>
          <note>
            Vi socialdemokrater ser att det finns ett behov av att se över
            balansen mellan kontroll och arbetsbörda för företagen. Vi vill
            ge företagen mer tid och mer resurser att jobba med det som de
            är bäst på, vilket inte alltid innebär pappersexercis.
          </note>
          <note>
            Under vår regeringstid påbörjades ett arbete med en översyn av
            företagens villkor, och vi avsåg att fortsätta det här förenklingsarbetet.
            Det är glädjande att den moderatstyrda regeringen fortsätter det
            här arbetet. Det som är bekymmersamt är att det förslag man tagit
            fram för att avskaffa revisionsplikten inte är helt genomarbetat.
            Som förslaget ser ut nu riskerar det att skapa osund konkurrens
            mellan seriösa och oseriösa företag. Dessutom riskerar det att
            göra det svårare för företag att få lån samtidigt som det tvingar
            upp räntorna för de lån som faktiskt ges. I och med det blir det
            en större osäkerhet för bankerna när insynen saknas.
          </note>
          <note>
            Vi socialdemokrater tycker att revisionsplikten ska kvarstå för
            de större företagen för att hjälpa aktieägaren att se hur styrelsen
            och dess vd sköter ansvaret för företaget. Vi anser också att
            revisionsplikten bör avskaffas för de mindre företagen liksom
            man gjort inom EU.
          </note>
          <note>
            Flera remissinstanser, däribland Ekobrottsmyndigheten, har efterlyst
            nya kontrollåtgärder för att undvika skattefel, ekonomisk brottslighet
            och penningtvätt. Därför vill vi också ge 60 miljoner till Skatteverket
            för att motverka detta.
          </note>
          <note>
            Det som känns anmärkningsvärt är inte att man vill underlätta
            för företagen. Det arbetar även Socialdemokraterna med. Det som
            är anmärkningsvärt är att den regering som gick till val under
            parollen stoppa fusket och som har försämrat och försvårat för
            sjuka och arbetslösa för att systemen inte ska utnyttjas uppenbarligen
            anser att det inte finns något skäl att granska eller ha regler
            för företag. Är det skillnad på folk och folk?
          </note>
          <note>
            Vi socialdemokrater vet att de allra flesta människor vill arbeta
            och bidra till vårt gemensamma samhälle. Det gäller såväl arbetstagare
            som företagare. Men till skillnad från regeringspartierna tror
            vi att det behövs ett kontrollsystem för alla, inte bara för vissa.
          </note>
          <note>
            Fru talman! När mina döttrar, Saga och Tova som är i dag är sju
            och åtta år, blir vuxna vill jag att de ska ha samma möjligheter
            som deras bästa kompis Terje att kunna få en plats i en bolagsstyrelse.
            I dag är det inte så. Antingen tycker man att det är ett problem
            eller så tycker man det inte. För att råda bot på detta krävs
            ett långsiktigt arbete som bör starta redan på BVC, men vi behöver
            också en lagstiftning som kräver att minst 40 procent av styrelseplatserna
            viks för det underrepresenterade könet om vi vill komma någon
            vart i rimlig tid.
          </note>
          <note>
            Ekonominyheterna presenterade i höstas att det med det tempo
            som vi har i dag kommer att dröja 158 år innan könsfördelningen
            i bolagsstyrelser uppnås 158 år för att uppnå det många av oss
            tycker borde vara en självklarhet. Den socialdemokratiska regeringen
            gav en tidsfrist till bolagen för att komma till rätta med det
            här problemet. När vi inte ansåg att ansträngningarna var tillräckliga
            och gick tillräckligt snabbt började vi prata om lagstiftning,
            vilket drog upp tempot avsevärt. Uppenbarligen finns det ett signalsystem
            som gör att om lagstiftaren säger att det är viktigt med kvinnor
            i bolagsstyrelser så börjar man titta efter kvinnor.
          </note>
          <note>
            Norge är ett annat bra exempel. Redan 2003 antogs en lagstiftning,
            vilket har slagit väl ut. I Norge utgörs i dag 44 procent av bolagsstyrelserna
            av kvinnor detta efter att man har lagstiftat om kvotering.
          </note>
          <note>
            Dessvärre tyckte den moderatstyrda regeringen uppenbarligen att
            det räckte med det som Socialdemokraterna har gjort och släppte
            därmed rodret. Det går väl bra att guppa fram i makligt tempo
            om man nöjer sig med det, men det går inte om man har ambitionen
            att komma någonvart i rimlig tid, särskilt när det börjar blåsa
            motvind och antalet kvinnliga ledamöter i bolagsstyrelserna faktiskt
            minskar igen. Jag är medveten om att tappet är litet, men varje
            steg bakåt gör att de där 158 åren för mina döttrar blir fler.
            I motvind duger det inte att krypa in i kajutan och gömma sig,
            utan det gäller att fatta rodret och styra upp igen.
          </note>
          <note>
            Det är dags att sluta kvotera in män, vilket i dag är det stora
            problemet. Siffrorna visar entydigt att män i århundraden varit
            privilegierade när det gäller styrande positioner i samhället.
          </note>
          <note>
            Fru talman! Det är inte första gången som vi debatterar det här
            i kammaren. Svaret brukar, som i så många andra fall, vara att
            det är marknaden som ska sköta det här. De privata intressena
            måste själva få bestämma, annars blir det ett intrång i äganderätten.
            Frågan är ju vad man tycker är viktigast. Man får äga, man får
            tjäna pengar och man får välja vilka personer man vill ha med
            i sin styrelse. Men vi socialdemokrater anser inte att man får
            undanhållas möjligheten för att man tillhör ett visst kön. Alla
            ska erbjudas samma möjligheter. I dag hindrar konservativa strukturer
            det här. För det är väl inte så att kompetensen sitter i könet?
          </note>
          <note>
            Vad vill företrädarna för den moderatstyrda regeringen säga till
            de kvinnor som ser sig förbisprungna av män trots att deras meriter
            och utbildning vägt tyngre? Vad vill ni säga till mina döttrar?
            Att de ska vänta i 158 år till och att det blir Sagas och Tovas
            barnbarns barnbarn som får samma rätt som sina killkompisar?
          </note>
          <note>
            Vi behöver en lagstiftning som bryter mot det konservativa mönster
            som gör att kvinnor i dag är underrepresenterade i bolagsstyrelser,
            och vi behöver en regering som tar det här på allvar.
          </note>
          <note type="speaker">
            Anf. 51 EGON FRID (v):
          </note>
          <note>
            Fru talman! Association betyder sammanslutning, och det är inom
            associationsrätten som rättsregler beträffande olika former av
            samverkan för ekonomiska eller ideella syften behandlas. Många
            av dessa samverkansformer har mycket gamla traditioner. Det märks
            bland annat när vi försöker förändra hur det i dag ser ut med
            jämställdheten och könsfördelningen i bolagsstyrelserna.
          </note>
          <note>
            Jag kommer att uppehålla mig vid könsfördelning i bolagsstyrelserna,
            och jag vill inledningsvis yrka bifall till reservation 2, även
            om vi naturligtvis också står bakom den andra reservationen.
          </note>
          <note>
            Fru talman! För några år sedan kom en utredning med det utmärkta
            förslaget att en styrelse ska bestå av minst 40 procent ledamöter
            av varje kön. Utredningen innehåller flera förslag som jag inte
            tänker gå in på i detalj, men en viktig sak är att utredaren konstaterar
            att hennes förslag inte innebär någon inskränkning av äganderätten.
            Äganderätten var borgaralliansens och Svenskt Näringslivs favoritargument
            för att såga utredningen. Förslaget om kvotering kallades av alliansen
            för kvalificerat vansinne.
          </note>
          <note>
            I dagens betänkande uttalar alliansmajoriteten att det skulle
            vara oacceptabelt att göra ingrepp i ägarkollektivets, bolagsstämmans,
            rätt att självständigt utse sina företrädare i företagsledningen.
            Här är det snarare alliansregeringen som visar prov på kvalificerat
            vansinne. I stället för att ta vara på föreslagen och därmed stärka
            jämställdheten och könsfördelningen i bolagsstyrelserna skickade
            regeringen denna utredning direkt i papperskorgen.
          </note>
          <note>
            Fru talman! I de aktiebolag där staten har bestämmande och inflytande
            hade den tidigare regeringen ställt upp delmålet att andelen kvinnliga
            styrelseledamöter skulle vara minst 40 procent år 2003. Målet
            nåddes genom ett kontinuerligt och systematiskt nomineringsarbete.
            Sommaren 2005 var den genomsnittliga andelen kvinnor i helägda
            statliga bolag 42 procent. Detta kan jämföras med statistik från
            Bolagsverket som avsåg förhållandena i februari 2006. Enligt den
            var 15 procent av styrelseledamöterna i privatägda aktiebolags
            styrelser kvinnor. Det finns med andra ord flera skäl till att
            vi ska behålla våra statliga företag och använda vår ägarstyrning
            för ökad jämställdhet.
          </note>
          <note>
            Regeringen påstår att det är ett problem att det finns så få
            kvinnor i styrelserna, men den enda lösning som presenteras är
            kvinnors egna initiativ. Så länge vi män som grupp inte vill släppa
            ifrån oss en bit av kakan kommer vi aldrig att få någon jämställdhet,
            vare sig i bolagens styrelser eller någon annanstans.
          </note>
          <note>
            Fru talman! Ett annat argument som flitigt används i debatten
            är att en lag om kvotering skulle minska kompetensen i styrelserna.
            Det skulle helt enkelt inte finnas tillräckligt många kompetenta
            kvinnor att rekrytera. Vet allianspartierna om att 65 procent
            av de personer som tar examen vid våra universitet och högskolor
            varje år är kvinnor? Ser man till kompetensen borde det rimligtvis
            vara fler kvinnor än män i styrelserna.
          </note>
          <note>
            Men alliansen vill som sagt inte ta problemet på allvar. I stället
            pratar ni om att kvinnor ska få lättare att starta företag i vårdbranschen.
            Som om det skulle bryta den manliga dominansen i redan existerande
            företagsstyrelser!
          </note>
          <note>
            Jag yrkar bifall till reservation 2.
          </note>
          <note type="speaker">
            Anf. 52 JAN LINDHOLM (mp):
          </note>
          <note>
            Fru talman! Civilutskottets betänkande heter Associationsrättsliga
            frågor , vilket jag egentligen tycker är ett hopplöst tungt och
            obegripligt namn på ett politiskt dokument. Jag funderar på hur
            mycket demokratiskt underskott som finns i ett sådant uttryck
            som associationsrättsliga frågor. Betänkandet innehåller i alla
            fall frågor om revisorer i små bolag, frågan om könsfördelning
            i bolagsstyrelser, regler om skyldigheter för de stora aktieägarna
            i förhållande till de mindre aktieägarna i aktiebolag och frågan
            om en översyn av lagen om ekonomiska föreningar.
          </note>
          <note>
            Jag inser att även om jag på det sättet försöker beskriva vad
            betänkandet handlar om med ord som skulle göra det möjligt för
            oss som inte är jurister att förstå vad betänkandet handlar om
            är det inte självklart att det blir enklare för det. Men politiken
            är ju till för alla, och därför tycker jag att det är viktigt
            att försöka anstränga sig för att göra saker mer lättbegripliga.
          </note>
          <note>
            Jag vill börja med att yrka bifall till reservation 2 i betänkandet,
            den reservation som handlar om könsfördelning i bolagsstyrelser,
            så att jag inte glömmer bort det. Det finns nämligen två motioner
            i betänkandet från Miljöpartiet som lyfter fram frågan och även
            några motioner från socialdemokratiska ledamöter. De här motionerna
            är inte identiska på något sätt. De har både olika argumentation,
            olika konkretiseringsnivåer och olika idéer om hur man ska gå
            till väga för att åstadkomma en jämnare könsfördelning i bolagsstyrelserna.
          </note>
          <note>
            Fru talman! Jag tänker så här: Om de kvinnor som med god marginal
            har den kompetens som erfordras för att sitta i bolagens styrelser
            verkligen finns i dag pågår det en allvarlig diskriminering i
            vårt land. Vi kan rimligen inte acceptera att det pågår en diskriminering
            av en massa kompetenta kvinnor så att de inte får den karriär
            som de egentligen, i ett rättvist system, skulle ha möjlighet
            till. Så kan det väl ändå inte vara. Det är väl inte rimligt att
            det svenska näringslivet systematiskt skulle diskriminera kvinnor.
            Därför måste det i stället vara så att det i Sverige inte finns
            kvinnor med den kompetens som erfordras för att de ska kunna ta
            de styrelseuppdrag som nu helt verkar vara förbehållna män. Så
            måste det vara om det inte förekommer en oacceptabel diskriminering,
            vilket vi väl ändå måste utgå från att det inte gör.
          </note>
          <note>
            Eftersom ägarna naturligtvis självklart ska kräva den bästa styrelsen
            det är deras uppdrag är det kört för kvinnorna. Frågan är därför
            hur vi löser det hela. Jag kan inte se någon annan lösning än
            att man på något sätt lagstiftar om en jämnare könsfördelning
            i bolagens styrelser. Kanske kan det ske stegvis under någon sorts
            genomförandeperiod, med delmål och sådant, för då tvingas näringslivet
            att ge kvinnorna möjligheter att skaffa sig erfarenheter i karriärapparaten.
            Som Egon Frid sade handlar det inte bara om examina, utan styrelseuppdrag
            kräver också mycket erfarenhet och tillgång till nätverk, sådant
            som det tar tid att bygga upp. Då skulle näringslivet bli tvunget
            att ge kvinnorna den möjligheten så att tillräckligt många ska
            platsa på den kravnivån, detta för att det ska finnas tillräckligt
            många kvinnor som också utgör det bästa valet.
          </note>
          <note>
            Nu tror jag inte att verkligheten är sådan att dessa kvinnor
            inte finns. Jag tror att de redan finns, och i så fall pågår en
            diskriminering. Det kan vi inte acceptera. Därför är jag övertygad
            om att ifall riksdagen skulle genomföra någon form av lagstiftning
            som tryckte på näringslivet på det här området skulle den lagstiftningen
            kunna vara ganska tuff. Man skulle kunna sätta en ganska kort
            tidsperiod vad gäller krav på en representation som omfattar minst
            40 procent av det underrepresenterade könet, i de allra flesta
            fall kvinnor. Tidsperioden kunde vara på kanske sex år, och därefter
            skulle man kunna ha en förhandling med näringslivet.
          </note>
          <note>
            Det är klart att man måste bygga upp kravet successivt genom
            någon sorts inventering och känsla för hur det står till, om alla
            dessa kvinnor redan finns eller om det krävs en period för att
            kvinnor ska hinna skaffa sig de erfarenheter som behövs. Jag vill
            därför inte säga att man ska ha nått halva vägen på tre år eller
            något sådant, utan det måste man naturligtvis ha en noggrannare
            beredning av och en diskussion om med näringslivet och andra intressenter,
            just för att få en bra bild av vad som är möjligt att tänka sig.
            Det kan vara lite trögt i början, men det kan inte finnas några
            rimliga motiv eller argument för att det inte ska vara möjligt
            att genomföra inom till exempel en sexårsperiod.
          </note>
          <note>
            Jag tänker så här: Antingen finns det en massa kompetenta kvinnor
            som i dag utsätts för en oacceptabel karriärdiskriminering, och
            då måste vi göra någonting åt det, eller så har det system som
            vi i dag har för rekrytering av kvinnor inom näringslivet inte
            förmått locka särskilt många kvinnor att skaffa sig de erfarenheter
            och kunskaper som krävs för att kunna göra styrelsekarriär. Och
            då menar jag att vi måste göra någonting åt det.
          </note>
          <note>
            Vi vet att de företag som vågar ta in kvinnor i sina styrelser
            i huvudsak har mycket goda erfarenheter av det. Det finns forskning
            som till och med tyder på att företag som har kvinnor i styrelserna
            går bättre än andra företag, de är de lönsammaste företagen. Det
            är ju det som är ägarnas huvudmål, och därför borde det finnas
            ett starkt intresse även för ägarna att få en lagstiftning, ett
            regelverk eller någon sorts påtryckning från samhällets, regeringens,
            riksdagens sida.
          </note>
          <note>
            Nu vet jag att det finns ett starkt motstånd hos många mot alla
            former av politiska styrmedel som skulle kunna påverka fler kvinnor
            att välja en styrelsekarriär, men jag har egentligen aldrig förstått
            varför det motståndet finns. Vi vet att alla vinner på att fler
            kvinnor kommer in i styrelserna. Ett sådant motstånd är därför
            lika oklokt som att säga att vi inte ska välja den bästa skolan
            utan en sämre skola och lika dumt som att säga att man bara ska
            köra med ena lyset åt gången när man kör bil på natten. Att medvetet
            avstå från det bästa, eller från det säkraste, tycker jag är ganska
            oansvarigt.
          </note>
          <note>
            Den reservation som jag talar mig varm för, fru talman, säger
            inte hur regeringen ska gå till väga för att se till att fler
            kvinnor ska välja en styrelsekarriär, och den säger egentligen
            inte heller hur snabbt man ska nå målet. I motionerna framkommer
            ganska tydliga synpunkter i frågan, men reservationen säger bara
            att målet ska vara minst 40 procent av det underrepresenterade
            könet.
          </note>
          <note>
            Särskilt med tanke på den begynnande lågkonjunkturen, som de
            flesta av oss tror att vi befinner oss i, tycker jag att det är
            lite svårt att förstå mot vilken bakgrund regeringen väljer att
            inte skynda på med att ta fram en kraftfull reform som kan leda
            i den riktningen. Det är nämligen ett av många möjliga verktyg
            för att möta den negativa ekonomiska utvecklingen. Så är det.
            Att avstå från en resurs är aldrig särskilt klokt, speciellt inte
            när det är fråga om en resurs som inte har de problem som många
            andra resurser har resurser där det råder brist på råvara, resurser
            med föroreningsproblem. Att avstå från en resurs som är så problemfri
            gränsar nästan till dumhet.
          </note>
          <note>
            Majoritetssidan avstyrker egentligen inte själva tanken i motionerna.
            I rättvisans namn måste jag säga att majoriteten uppenbarligen
            vill samma sak som motionärerna; det läser åtminstone jag ut av
            betänkandet. Majoriteten vill att kvinnorna i ökad utsträckning
            ska komma in i styrelserna. Jag har kanske överdrivit det hela
            lite grann hittills.
          </note>
          <note>
            De frågor som återstår är hur det ska gå till, hur länge majoriteten
            tänker sig att det kan ta och om majoriteten har någon ambitionsnivå.
            Jag skulle gärna vilja höra någonting om det, och det vore därför
            intressant om någon från majoritetssidan kunde uttala sig exempelvis
            om en tidsfrist som de kunde tänka sig att ge näringslivet för
            att med andra medel, som jag utgår från att majoritetssidan anser
            finns och som också lite grann redovisas i betänkandet, åstadkomma
            en förändring.
          </note>
          <note>
            Om man inom en viss tid inte uppnår den ambitionsnivå som majoritetssidan
            har och om det skulle finnas några tankar från majoritetssidan
            om att vidta andra åtgärder skulle det, fru talman, vara intressant
            att få höra om dem i den fortsatta debatten.
          </note>
          <note type="speaker">
            Anf. 53 ANDREAS NORLÉN (m):
          </note>
          <note>
            Fru talman! Min morfar, som dog för åtta år sedan, var elektriker.
            Tidigt kände han dock att tillvaron som anställd blev för styrd.
            Han ville ha handlingsfrihet och förverkliga sina drömmar och
            idéer. Han startade därför eget i Ödeshög i Östergötland, och
            efter 30 år hade han åtta anställda i företaget.
          </note>
          <note>
            Min farfar, också han borta sedan några år, var först Konsumföreståndare,
            men inte heller han trivdes med att vara anställd. Han blev i
            stället Icahandlare i Nordingrå i Ångermanland, startade nya verksamheter
            och drev sedermera en kombinerad livsmedelsbutik, järnhandel,
            färgaffär, turistbyrå, åkeri och begravningsbyrå.
          </note>
          <note>
            Fru talman! Det är entreprenörer som morfar Per och farfar Olle
            som vi bör ha för ögonen när vi i dag debatterar associationsrättsliga
            frågor, det vill säga regelverket för olika företagsformer. Vårt
            uppdrag i riksdagen är att skapa bästa möjliga regelverk så att
            så många entreprenörssjälar som möjligt verkligen vill och vågar
            ta steget från drömmare till riktig företagare. Det är vårt uppdrag.
          </note>
          <note>
            Vi ska göra det enkelt, roligt och lönsamt att driva företag.
            Vi ska minimera antalet entusiaster som avskräcks från företagande
            på grund av krångel, byråkrati och höga kostnader. Det är särskilt
            viktigt i en lågkonjunktur.
          </note>
          <note>
            Det är också i ljuset av detta som man ska se regeringens och
            EU:s arbete med att förenkla reglerna kring redovisning och revision
            liksom översynen av reglerna om aktiekapitalets storlek. Det är
            två av de ämnen som finns med i dagens betänkande.
          </note>
          <note>
            Det här arbetet är inte slutfört. Beredningen pågår i Regeringskansliet.
            Men inriktningen är tydlig. Det ska bli enklare, roligare och
            lönsammare att starta och driva företag.
          </note>
          <note>
            Utredningen om revisorer och revision föreslår att obligatorisk
            revision i fortsättningen bara ska finnas i börsnoterade företag,
            finansbolag och större företag därutöver. Man har vissa tröskelvärden:
            83 miljoner i omsättning eller fler än 50 anställda.
          </note>
          <note>
            Det här är en utveckling som har förekommit i nästan alla EU-länder.
            Nästan alla EU-länder har redan undantagsregler för små och medelstora
            företag när det gäller revisionskravet. Nederländerna, Storbritannien
            och Tyskland är några exempel.
          </note>
          <note>
            För svenskt vidkommande skulle det innebära en återgång till
            de regler som gällde i vårt land före 1988. Det är alltså inget
            regelverk som i sig vore främmande för vår rättsordning.
          </note>
          <note>
            Revision är en betydande utgiftspost, och den är särskilt betungande
            för små företag. Totalt räknar utredningen med att små och medelstora
            företag, om förslagen genomförs, kan slippa obligatoriska kostnader
            på uppemot 6 miljarder kronor per år.
          </note>
          <note>
            För ett litet företag är det ofta svårt att förhandla om priset
            för den här revisionstjänsten som man i dag är tvungen att köpa.
            Man befinner sig i en slags beroendeställning till sin revisor.
            Det måste finnas en revisor. Revisorerna som kollektiv har också
            monopol på att utföra revisionstjänster. Därför är det en viktig
            reform för de små och medelstora företagen.
          </note>
          <note>
            En stor del av det rättsliga ramverket för redovisning och revision
            beslutas på EU-nivå, ofta i form av direktiv. Inom EU finns en
            tydlig inriktning mot att göra en skarp tudelning mellan börsnoterade
            och andra större företag å ena sidan och små och medelstora företag
            å andra sidan.
          </note>
          <note>
            Direktiven, till exempel det fjärde bolagsrättsliga direktivet
            som handlar just om dessa frågor, ger undantagsmöjligheter. Medlemsstaterna
            får göra undantag för små och medelstora företag. Det är en möjlighet
            som Sverige hittills inte har utnyttjat.
          </note>
          <note>
            Den här tudelningen inom EU-systemet blir alltmer markerad. Man
            ställer allt högre krav på stora företag att ha en avancerad redovisning.
            Med anledning av det säger utredningen om revisorer och revision
            att det skulle vara en betydande risk för svenska företag om Sverige
            vidhöll avståndstagandet från att utnyttja undantagen i direktiven.
          </note>
          <note>
            Det skulle leda till att svenska företag fick högre kostnader.
            Man skulle tvingas konkurrera med företag i andra länder som hade
            lägre kostnader för revisorer och revision. Man skulle också så
            småningom tvingas in i ett alltmer avancerat regelverk som egentligen
            är anpassat för börsnoterade företag. Det har alltså betydelse
            för svenskt näringsliv och svenska jobb att Sverige använder de
            möjligheter som finns att lätta på bördorna för mindre företag.
          </note>
          <note>
            Vad är då svaret från oppositionspartierna? Det blev man faktiskt
            lite oklar över efter Hannah Bergstedts anförande. I reservationen
            från Socialdemokraterna och Vänsterpartiet står det att man vill
            bibehålla revisionsplikten för små och medelstora företag. Sedan
            sade Hanna Bergstedt i debatten, om jag uppfattade det korrekt,
            att Socialdemokraterna vill avskaffa revisionskravet för små företag.
            Då är frågan vad det egentligen är som gäller. Och vad tycker
            Egon Frid från Vänsterpartiet om denna eventuella socialdemokratiska
            omsvängning?
          </note>
          <note>
            Jag har i alla fall uppfattat det som ett tydligt nej från Socialdemokraterna
            och Vänstern till de förändringar som utredningen har föreslagit
            och som regeringen nu bereder. I vart fall Egon Frid lär väl stå
            fast vid detta, det vill säga inga lättnader i revisionsplikten
            för små och medelstora företag.
          </note>
          <note>
            När utredningen pekar på 6 miljarder i möjliga besparingar för
            de små och medelstora företagen, när utredningen pekar på konkurrensen
            från länder med ett enklare regelverk och när utredningen säger
            att småbolag kommer att tvingas använda regler som egentligen
            är anpassade för börsföretag säger Vänsterpartiet, möjligen också
            Socialdemokraterna: Nej, det bryr vi oss inte om.
          </note>
          <note>
            När det gäller könsfördelningen i bolagsstyrelser håller jag
            gärna med om att situationen är otillfredsställande. Det är anmärkningsvärt
            att de börsnoterade företagen rekryterar så få kvinnor som de
            gör till sina styrelser. Det beror säkert delvis på slentrian,
            okunskap och kompisrekrytering.
          </note>
          <note>
            Min personliga erfarenhet är att arbetsgrupper och andra samarbeten
            blir mer dynamiska och mer framgångsrika om grupperna består av
            såväl män som kvinnor. Jag tror därför att svenska börsföretag
            skulle må bra av att ha en jämnare könsfördelning i sina styrelser.
          </note>
          <note>
            Det är en insikt som också finns i stora delar av näringslivet.
            Svensk kod för bolagsstyrning som har utarbetats av näringslivets
            egna organisationer pekar just på vikten av en jämn könsfördelning
            i bolagsstyrelserna.
          </note>
          <note>
            Innebär då detta som jag nu har sagt att jag delar oppositionens
            krav på lagstadgad könskvotering till börsbolagens styrelser?
            Svaret är nej. Det finns nämligen ett principiellt problem: Det
            är inte våra företag. Det är inte mitt företag, det är inte Hannah
            Bergstedts företag, det är inte Egon Frids företag, och det är
            inte Jan Lindholms företag.
          </note>
          <note>
            Styrelsen i alla aktiebolag är ägarnas ombud. De har ägarnas
            uppdrag att tillvarata ägarnas intressen, ägarnas uppdrag att
            leda företaget. Då är det också ägarnas sak att utse dessa ombud.
            Jag kan försäkra mina ärade meddebattörer att om min morfar eller
            farfar hade fått order av staten att i sina små aktiebolagsstyrelser
            välja in personer ur olika kvotgrupper hade de definitivt rest
            ragg och morrat något om sovjetfasoner.
          </note>
          <note>
            Det var visserligen inte fråga om börsföretag, men principen
            är densamma. Ägarna har rätt och ska ha rätt att utse sina egna
            ombud. De kan utse personer som är obegåvade eller kloka, unga
            eller gamla, män eller kvinnor. Det är deras val.
          </note>
          <note>
            Vi tror på ett fritt näringsliv. Företag har rätt att fatta dåliga
            beslut i alla möjliga frågor. Jan Lindholm sade att det sätt som
            näringslivet sköter rekryteringsfrågorna på gränsar till dumhet.
            Ja, aktieägarna får vara dumma. Så är det i ett fritt samhälle.
            Man får fatta dumma beslut. Man får göra dåliga affärer. Det är
            ytterst ägarnas ansvar att leda sina företag på ett klokt och
            begåvat sätt, om de finner att det är så de vill leda dem.
          </note>
          <note>
            Det här är, fru talman, en djupt ideologisk fråga. Egon Frid
            och Vänstern har aldrig visat äganderätten något större intresse.
            Så det är inte så förvånande att man viftar bort den typen av
            invändningar. Men det är det grundläggande argumentet. Det handlar
            om vår syn på ett fritt näringsliv och äganderätten. Därför måste
            ägarna själva få utse sina ombud.
          </note>
          <note>
            Jag kan notera avslutningsvis att alliansregeringen har ett utmärkt
            resultat när det gäller att rekrytera såväl män som kvinnor till
            viktiga poster. I helägda statliga bolag är det nu 49 procent
            kvinnor i styrelserna. När det gäller utnämningarna av generaldirektörer
            och andra tunga uppdrag är könsfördelningen helt jämn i alliansregeringens
            Sverige. När det gäller ledamöter i kommittéer och andra viktiga
            organ är också könsfördelningen jämn. Det är 48 procent kvinnor.
          </note>
          <note>
            Det här är bättre än vad den förra regeringen uppnådde, och det
            är resultatet av ett medvetet rekryteringsarbete som visar att
            vi tar jämställdhetsfrågorna på allvar.
          </note>
          <note>
            Med detta, fru talman, yrkar jag bifall till förslaget i betänkandet
            och avslag på motionerna.
          </note>
          <note type="speaker">
            Anf. 54 HANNAH BERGSTEDT (s) replik:
          </note>
          <note>
            Fru talman! Regeringsföreträdarna säger sig dela problembilden
            med oppositionen. Det är ju glädjande. Men precis som jag sade
            i mitt anförande fokuserar man på äganderätten och ägandeförhållanden.
            Det är inte mitt företag, inte ditt företag och så vidare.
          </note>
          <note>
            Om de som kämpade för kvinnlig rösträtt hade nöjt sig med att
            konstatera att de som sitter och bestämmer tids nog kommer att
            inse att det blir bättre beslut om även kvinnor får sitta med
            i beslutsfattande organ, när tror Andreas Norlén och den moderatstyrda
            regeringens representanter att vi då hade fått kvinnlig rösträtt?
            Tror ni exempelvis att vi i dag hade kunnat säga fru talman?
          </note>
          <note>
            Lite grann funderar jag på vilka åtgärder det är som Andreas
            Norlén anser att man ska göra för att få bukt med den inkvotering
            av män som i dag råder.
          </note>
          <note type="speaker">
            Anf. 55 ANDREAS NORLÉN (m) replik:
          </note>
          <note>
            Fru talman! Det Hannah Bergstedt säger om kvinnlig rösträtt är
            intressant. Problemet är bara att det finns en väsentlig principiell
            skillnad mellan börsföretag å ena sidan och innebörden av ett
            medborgarskap å den andra.
          </note>
          <note>
            Medborgarskapet är någonting som omfattas av principerna i den
            politiska demokratin. Näringslivet omfattas inte på det sättet
            av den politiska demokratins principer. Just som jag sade i mitt
            anförande: Om man äger något har man rätt att bestämma över hur
            det ska förvaltas. Det är innebörden i äganderätten. Om jag vill
            anförtro det jag äger, ett aktiebolag eller någonting annat, till
            vissa personer är det min rätt att göra det. Väljer jag andra
            personer är det min rätt att göra det.
          </note>
          <note>
            Det är väl snarare så att den socialdemokratiskt styrda oppositionen
            brukar anklaga oss i alliansen för att blanda ihop marknad och
            politik. Men det är precis det Hannah Bergstedt gör i sitt anförande
            genom den här jämförelsen som haltar.
          </note>
          <note>
            Jag noterar också, fru talman, att jag i mitt anförande lade
            huvudfokus på debatten om revisionsregleringen. Det handlar om
            kostnader för företagen på 6 miljarder kronor per år. Det handlar
            om vikten av rättvis konkurrens mellan företag i olika europeiska
            länder. Det handlar om att småföretagen inte ska tvingas följa
            regler som är anpassade för börsföretag allt detta är poänger
            som är viktiga att lyfta fram i en lågkonjunktur.
          </note>
          <note>
            Men det Hannah Bergstedt väljer att fokusera på är frågan om
            börsföretagens styrelser. Det är visserligen en principiellt intressant
            fråga, men den berör ungefär 300 företag på olika börser och marknadsplatser.
            De uppemot 250 000 företag som berörs av revisionsreglerna är
            tydligen inte lika intressanta för Hannah Bergstedt.
          </note>
          <note>
            Jag skulle vilja ställa frågan: Hur kan ni stå för den politik
            när det gäller revisionspliktens omfattning i en lågkonjunktur?
          </note>
          <note type="speaker">
            Anf. 56 HANNAH BERGSTEDT (s) replik:
          </note>
          <note>
            Fru talman! Intressant fråga, säger Andreas Norlén. Jag undrar
            om det är det budskapet du har till mina döttrar, sju och åtta
            år gamla, när de är vuxna att det var ju intressant att det tar
            158 år med den hastighet vi har i dag när det handlar om att förbättra
            könsfördelningen i våra bolagsstyrelser.
          </note>
          <note>
            Frågan är om vi ska låta föråldrade traditioner och konservativa
            mönster styra eller om vi aktivt ska ta ansvar för att ge alla
            medborgare samma möjlighet att vara aktiva samhällsmedborgare
            och att forma villkoren för beslutsfattande, vilket är den målformulering
            som riksdagen har antagit för detta område.
          </note>
          <note>
            Jag och Socialdemokraterna anser att vi som beslutsfattare och
            politiker måste ta ansvar för att bryta oönskade mönster. Andreas
            Norlén tycker att det är en intressant fråga. Han ger dock inget
            svar på vad man har tänkt göra för att få bukt med den utan tänker
            att vi väntar och ser om de själva kommer till rätta med det här
            och inser att det är viktigt att ha med även kvinnor i samhällsbeslutande
            organ och även i bolagsstyrelser.
          </note>
          <note type="speaker">
            Anf. 57 ANDREAS NORLÉN (m) replik:
          </note>
          <note>
            Fru talman! Jag noterar att Hannah Bergstedt fortfarande inte
            är intresserad av att debattera revisionsregleringen som alltså
            gäller kostnader på 6 miljarder per år för svenska små och medelstora
            företag. Det säger väl en del om vad småföretagarpartiet Socialdemokraterna
            egentligen bryr sig om här i världen. Men låt gå för detta.
          </note>
          <note>
            När det gäller frågan om bolagsstyrelserna sade jag redan i mitt
            anförande att jag tycker att frågan om kvinnor och män och deras
            möjligheter i samhällslivet är en mycket central och viktig fråga.
            Det är viktigt att kvinnor och män har goda möjligheter att verka
            på samhällslivets alla områden, och jag delar också uppfattningen
            att det är olyckligt och olämpligt att man har en så liten kvinnlig
            representation i börsbolagens styrelser.
          </note>
          <note>
            Hannah Bergstedt frågade vad jag har för budskap till hennes
            döttrar med anledning av de frågor hon ställde till mig. Jag skulle
            säga att det långsiktigt viktigaste beskedet som jag kan ge Hannah
            Bergstedt och hennes döttrar är att ett fritt näringsliv och respekt
            för äganderätt och andra grundläggande principer är den bästa
            garanten för en god samhällsutveckling.
          </note>
          <note>
            Att Sverige reste sig från att vara ett av Europas fattigaste
            länder på 1800-talet till att bli ett av världens rikaste länder
            på 1900-talet berodde på en lång rad liberala reformer som syftade
            till att skapa ett fritt näringsliv, fritt från skråväsende, fritt
            från exporttullar och importhinder ett fritt näringsliv som kunde
            utvecklas i frihet. Därför ska vi vara mycket aktsamma när vi
            inför nya regleringar som styr hur detta näringsliv ska utvecklas.
          </note>
          <note>
            Hur mycket jag än kan tycka att näringslivets rekryteringskommittéer
            gör ett dåligt jobb när de inte lyfter fram kvinnor är detta inte
            min sak att avdöma. Det är en fråga för börsbolagens ägare. Det
            är den grundläggande uppfattningen, och där skiljer vi oss åt.
          </note>
          <note type="speaker">
            Anf. 58 LENNART PETTERSSON (c):
          </note>
          <note>
            Herr talman! I dagens behandling av motionerna som rör associationsrättsliga
            frågor går det att läsa ut dels ideologiska och principiella skillnader,
            dels kanske ännu mer skillnader i attityder hur vi ser på företagen
            i Sverige.
          </note>
          <note>
            Jag instämmer i motionärernas uppfattning att det är viktigt
            med en hyfsat jämn fördelning mellan män och kvinnor i bolagsstyrelser,
            och jag både hoppas och tror att alla här närvarande har samma
            uppfattning. Det vi tvistar om är vägen dit. Från Centerpartiets
            och alliansens sida förordar vi den frivilliga vägen, och där
            är opinionsbildning en viktig ingrediens.
          </note>
          <note>
            En annan viktig faktor är att staten går före i jämställdhetsarbetet,
            både när det gäller kvinnliga chefer och en jämn fördelning i
            styrelserna. Detta har staten lyckats bra med. Jag utgår nämligen
            från att uppgiften om att vi redan på den gamla regeringens tid
            nådde en kvinnlig representation i styrelserna på 40 procent är
            korrekt, och vi har färska uppgifter på att antalet och andelen
            kvinnliga chefer har ökat markant efter regeringsskiftet.
          </note>
          <note>
            Låt mig alltså konstatera att den tidigare regeringen gjorde
            bra ifrån sig när det gäller de statliga styrelserna men att den
            nuvarande, med näringsminister Maud Olofsson i spetsen, har lyckats
            ännu bättre än sin föregångare i arbetet med att öka antalet kvinnliga
            chefer i statliga verk, bolag och myndigheter.
          </note>
          <note>
            Herr talman! Jag vill också säga några ord om revisionsplikten
            i små och medelstora företag. Det är frågan om en regelförenkling,
            helt i linje med Centerpartiets och alliansens småföretagarpolitik.
            Den bedöms minska kostnaderna för svenska företag med ca 6 miljarder
            och är nu på väg att genomföras.
          </note>
          <note>
            Socialdemokraterna och Vänsterpartiet motsätter sig denna besparing
            och regelförenkling för företagen. De hänger kvar i gårdagens
            överbyråkratiska samhälle där kraven inte står i relation till
            nyttan.
          </note>
          <note>
            Det är alltid lättast att ta exempel i sin egen närhet och omgivning.
            Låt mig därför beskriva mitt eget företag. Jag kan passa på att
            bekänna att styrelsen i mitt företag består till 100 procent av
            män, och suppleanterna består till 100 procent av kvinnor. Jag
            kan nämligen inte klyva mig, och jag kan inte heller klyva min
            fru. Detta är viktigt att veta, och jag uppfattar att ni inte
            riktigt har klart för er hur småföretagsamheten fungerar i detta
            land. Huvuddelen av småföretagens styrelser består nämligen en
            person en ordinarie ledamot och en suppleant.
          </note>
          <note>
            Då vill jag fråga: Om det är så att vi skulle lagstifta om detta
            med minst 40 procent av det underrepresenterade könet, hur löser
            man det i alla de småbolag som bara har en styrelseledamot?
          </note>
          <note>
            Fram till i våras ägde jag ett mäkleriföretag i Svalöv med två
            anställda och har drivit det som aktiebolag det senaste tio åren.
            De senaste tre åren har revisionsplikten kostat företaget nästan
            10 000 kronor i genomsnitt varje år. Till detta ska läggas redovisningskostnader
            i form av bokslut och deklaration på ca 15 000 kronor, trots att
            vi har skött den dagliga bokföringen och skatteredovisningen själva.
          </note>
          <note>
            Jag har kvar mitt bolag, även om jag har sålt verksamheten, och
            jag är fortsatt skyldig att använda en godkänd revisor, trots
            att det inte är någon aktivitet i bolaget. Se detta som ett konkret
            exempel på hur Socialdemokraterna och Vänsterpartiet vill fortsätta
            att fördyra för småföretagarna i Sverige.
          </note>
          <note>
            Det är viktigt att sköta sin ekonomi, men det gäller oavsett
            om man är företagare eller inte. Detta går att hantera inom ramen
            för vanliga bokförings- och redovisningstjänster. De företag som
            känner sig otrygga med detta kan självklart använda godkända revisorer
            om de så önskar. De banker som vill ha en extra trygghet i kreditgivningen
            kan även framöver ställa krav på godkända revisorer om man så
            önskar.
          </note>
          <note>
            Det finns alltså inga skäl, herr talman, att ställa sig bakom
            vare sig den eller övriga motioner, utan jag yrkar i stället bifall
            till förslagen i utskottets betänkande och avslag på samtliga
            reservationer.
          </note>
          <note type="speaker">
            Anf. 59 EGON FRID (v) replik:
          </note>
          <note>
            Herr talman! Jag vill bara göra ett litet inlägg utifrån att
            vi har olika mycket att göra ibland. Just nu tycker inte jag att
            någon från majoritetsföreträdarna ska ta överord i sin mun om
            hur duktiga ni är som småföretagarparti eller inte. Vi diskuterar
            ett motionsbetänkande i dag som rör revisionsplikten. Jag har
            läst propositionslistan för i vår och jag har läst den för i höst
            och vad jag ser finns det inte ett enda tecken på att det ska
            komma en proposition från regeringen som vill göra de förändringar
            som ni skryter om att ni är så bra på och som enligt Andreas Norlén
            skulle kosta småföretagarna i Sverige 6 miljarder, en siffra som
            jag tror är svår att belägga i sig.
          </note>
          <note>
            Det jag egentligen vill säga är att jag tycker att vi ska ta
            den här diskussionen på ett bra sätt när regeringen kommer med
            sin proposition där man vill genomföra de förändringar som ni
            står här och skryter om i dag att ni är så bra på. Jag vill ändå
            säga det utifrån att ni ställer frågor som jag i alla fall känner
            att vi inte har haft utrymme att på ett bra sätt gå in och ta
            debatten om i dag, med respekt för att vi gärna tar debatten den
            dag det kommer en proposition i de här frågorna och vi utifrån
            regeringens förslag kan bemöta det här på ett bättre sätt. Det
            är vad vi kan kalla en liten röstförklaring från min sida i dag.
          </note>
          <note type="speaker">
            Anf. 60 LENNART PETTERSSON (c) replik:
          </note>
          <note>
            Herr talman! Jag måste säga att jag inte förstod någonting av
            det Egon Frid sade. Här föreligger motioner från oppositionen
            med uppfattningar, och vi bemöter de uppfattningarna i debatten.
            Samtidigt säger Egon Frid att vi liksom inte kan diskutera detta
            i dag.
          </note>
          <note>
            Det är väl klart att vi kan. Det är ju ni som har kommit med
            förslagen och säger att ni vill ändra något som vi som ansvariga
            i majoritet ska verkställa. Vari ligger problemen? Jag förstår
            ingenting.
          </note>
          <note>
            Likadant när det gäller de 6 miljarderna 5,8 om vi ska vara exakta.
            Det är en utredare som har kommit fram till att det är på det
            sättet, om det sedan är Ekonomistyrningsverket eller folk på departement
            saknar betydelse. Det finns ju modeller som man använder i dag
            för att räkna ut vad det innebär i kronor och ören när man gör
            de här regelförenklingarna. Det ska sättas kronor och ören på
            varje regelförenkling. Detta har landat i en förändring som innebär
            en minskad kostnad på nästan 6 miljarder.
          </note>
          <note>
            Självklart är det så att har man tillsatt en utredning kommer
            en proposition. Jag kan inte svara på varför den inte råkar vara
            med på propositionslistan. Jag vet inte heller om den kommer de
            närmaste månaderna, till hösten eller till våren. Jag har inte
            den informationen, men det går att ta reda på. Självklart kommer
            detta att förändras i den riktningen.
          </note>
          <note>
            Jag tar gärna en ny debatt med Egon Frid om detta. Då vet jag
            inte hur ni ska tackla det, för då står vi inför fakta. Då är
            det ett skarpt förslag. Varför debatten skulle bli bättre vid
            det tillfället eller att ni skulle ha andra uppfattningar då än
            i dag förstår jag inte.
          </note>
          <note type="speaker">
            Anf. 61 EGON FRID (v) replik:
          </note>
          <note>
            Herr talman! Det var det jag menade, att vi ska ta debatten när
            vi har mer tid och utrymme för det och också vet vilka förslag
            som kommer från regeringen. Då kan ni också på ett tydligare sätt
            påvisa vilka förslag ni kommer med. Era förslag i dag är ju inte
            annat än just motioner.
          </note>
          <note>
            Att jag över huvud taget yttrar mig i dag är just för att förklara
            att vi inte har några bra svar på era frågor, med respekt för
            att jag ändå vill uttrycka att jag vill ta den debatten med er
            när i alla fall jag har större utrymme för det, och det är när
            ni har lagt fram en proposition på området. Sedan har ni naturligtvis
            rätt att säga vad ni vill i dag. Det var inte den rätten jag ifrågasatte.
          </note>
          <note type="speaker">
            Anf. 62 LENNART PETTERSSON (c) replik:
          </note>
          <note>
            Herr talman! Vad jag vet hade vi det här ärendet uppe i utskottet.
            Då fanns inga förslag om att vi skulle avvakta med de motioner
            som berör revisionsplikten till dess att det kommer en proposition
            från regeringen. Egon Frid, och övriga oppositionen också vad
            det beträffar, hade ju möjligheten att tycka till om ni anser
            att det är olämpligt att ha den debatten i dag.
          </note>
          <note>
            Även om inte Egon Frid kan svara skulle jag vilja ställa frågan:
            Varför i hela friden tog ni inte upp det ärendet i utskottet i
            så fall så kunde vi ha samlat ihop frågorna och haft en enda debatt?
            Det avstod ni ju från.
          </note>
          <note>
            Varför inte Egon Frid kan föra en debatt vet inte jag. Inte beror
            det på att vi har varit otydliga. Vi har skrivit ett betänkande
            med våra uppfattningar där vi bemöter förslagen i motionerna.
            Sedan är det upp till er att hantera det i den debatt som förs
            i dag.
          </note>
          <note>
            Jag skulle vilja säga att den nånannanism som finns i vissa sammanhang
            tydligen gäller här också. Det är fråga om att ta ett eget ansvar
            och inte skylla på någon annan för att man inte klarar debatten.
          </note>
          <note type="speaker">
            Anf. 63 LARS TYSKLIND (fp):
          </note>
          <note>
            Herr talman! Efter den här diskussionen kan man konstatera att
            det var utskottsmajoritetens slutsats att vi faktiskt skulle avvakta
            ett ställningstagande tills det arbete som pågår både på nationell
            nivå och på EU-nivå faktiskt är avslutat och färdigberett. Vi
            kanske är överens på den punkten trots allt.
          </note>
          <note>
            Annars har man en stark känsla av att det finns mycket ideologi
            i det här betänkandet. När det gäller revisionsplikten är det
            viktigt att notera, som har påpekats här, att när vi pratar om
            undantag handlar det om små företag, och de är väldigt många.
            Jag tror att det stod att utredningen har kommit fram till att
            det egentligen var bara 4 procent som fortfarande skulle ha revisionsplikt.
            I de fallen där man har kvar revisionsplikten har man det kanske
            av naturliga skäl. Det är ju stora och börsnoterade företag där
            man kanske kan säga att ägandet är lite på avstånd och att man
            behöver en koppling mellan ägande och styrelse på ett helt annat
            sätt.
          </note>
          <note>
            När det gäller de små företagen är det, precis som har sagts
            här, naturligtvis en mycket viktig del i förenklingsarbetet, att
            det blir lättare att vara företagare och att man själv kan välja
            den nivå på redovisning och revision som man känner sig ha behov
            av. Vi kan också konstatera, som har gjorts tidigare, att många
            av de andra EU-länderna, det vill säga de flesta, faktiskt har
            de här undantagen redan för små företag.
          </note>
          <note>
            Herr talman! Sedan kan man naturligtvis, som också har nämnts
            det är mycket som har nämnts konstatera att de små företagen av
            andra anledningar själva väljer att ta hjälp av revisorer och
            göra en revision. Men det är egentligen en helt annan form. Då
            är det ju en förtroendeperson som är bunden till företaget, man
            kan nästan säga som en konsult. Det är inte en person som utför
            mer offentligrättsliga uppdrag som att kolla att skatten betalas
            in och förhindra ekobrottslighet. Det blir ett helt annat förhållande.
          </note>
          <note>
            Låt oss gå över till frågan om könsfördelning i bolagsstyrelser.
            Vi kan titta på den samlade reservationen i frågan. Jag kan bocka
            av vissa punkter som vi de facto kan vara överens om, till exempel
            att sträva efter en jämn fördelning av makt och inflytande mellan
            kvinnor och män. Det är väl ingen annan här som har någon annan
            uppfattning. Naturligtvis ska vi ta till vara alla människors
            kompetens. Sammansättningen i en styrelse gynnar företagen och
            därmed tillväxten. Jag utgår från att om man är ägare till ett
            företag har man det för ögonen i de sammanhangen. Det är ändå
            upp till ägarna att se till att det är så.
          </note>
          <note>
            Längre ned i reservationen står det att det finns djupt rotade
            traditioner och värderingar som gör att kvinnor hindras. Så är
            det säkert. Vi har alla en uppgift att vara opinionsbildare för
            att komma ur den situationen. Det vore fel att säga att det inte
            finns sådana konservativa hinder i sammanhanget.
          </note>
          <note>
            Men att i det sammanhanget dra slutsatsen att det är med hjälp
            av lagstiftning vi ska förändra samhället blir helt felaktigt
            från min och Folkpartiets sida, och även från alliansen i övrigt,
            har vi hört. Generellt är en jämn könsfördelning inom alla områden
            positivt. Jag har mycket svårt att tro något annat. Det är Folkpartiets
            absoluta övertygelse. Det gäller naturligtvis också bolagsstyrelser.
            Men att utifrån det dra slutsatsen att så stora inskränkningar
            i äganderätten ska göras, det vill säga att man från politiskt
            håll bestämmer sammansättningen i bolagsstyrelser, är en helt
            oacceptabel väg att gå. Ägarna måste utse styrelserna.
          </note>
          <note>
            Tidigare i debatten har det funnits ett argument jag kommer inte
            ihåg vem som framförde det om att det skulle finnas en uppfattning
            på allianssidan om att kvinnor inte skulle ha samma kompetensnivå
            som män. Jag vill framföra från talarstolen att för min del och
            säkert för alla mina kollegers del är jag helt övertygad om att
            det finns minst lika många kompetenta kvinnor som män. Det är
            inte där problemet ligger.
          </note>
          <note>
            Det framgår i utskottsbetänkandet att näringslivet centralt arbetar
            i enlighet med Svensk kod och enligt noteringskraven på Stockholmsbörsen.
            De ser problemet. Det ska vi se positivt på.
          </note>
          <note>
            Man kan inte räkna i antal år, som Hannah Bergstedt gör. En sådan
            här utveckling kommer naturligtvis att accelerera. Det är så med
            allt som sitter fast i historien och traditioner. När väl utvecklingen
            kommer, kommer den snabbt. Jag är övertygad om att det blir så
            även på detta område.
          </note>
          <note>
            Med detta vill jag yrka bifall till förslaget i betänkandet och
            avslag på reservationerna.
          </note>
          <note type="speaker">
            Anf. 64 HANNAH BERGSTEDT (s) replik:
          </note>
          <note>
            Herr talman! Jag ska inte helt ducka för anklagelserna som haglar
            om att vi inte tycker att revisionsplikten är viktig. Andreas
            Norlén och ävenså Lennart Pettersson har tagit upp frågan.
          </note>
          <note>
            Det är klart att vi brinner för olika saker. Andreas Norlén och
            Lars Tysklind brinner uppenbarligen för associationsrätt. Själv
            brinner jag för att ge alla människor lika värde och lika möjligheter.
          </note>
          <note>
            Vi socialdemokrater tycker att revisionsplikten ska kvarstå för
            de större företagen. Vi har också angett att skälet är för att
            hjälpa aktieägarna att utvärdera styrelsens och vd:ns hantering
            av företaget. Vi har också sagt att vi anser att revisionsplikten
            successivt bör avskaffas för mindre företag, precis som nämnts
            tidigare har skett inom EU.
          </note>
          <note>
            Vi tycker också att det bör finnas ett kontrollsystem. Den lagstiftning
            som infördes 1988 var just för att man pratade om att förhindra
            skattefusk och ekonomisk brottslighet. I remissvaren har en majoritet
            tyckt till om just dessa frågor, nämligen vad man ska göra för
            att förhindra fusk och ekonomisk brottslighet.
          </note>
          <note>
            Vad anser den moderatstyrda regeringens representanter, Lars
            Tysklind, att man i stället ska göra för att få bukt med eventuella
            problem?
          </note>
          <note type="speaker">
            Anf. 65 LARS TYSKLIND (fp) replik:
          </note>
          <note>
            Herr talman! Jag påpekade tidigare i en annan debatt att Sverige
            i dag styrs av en alliansregering med fyra jämställda partier.
            Jag är folkpartist i det sammanhanget, och jag utgår från att
            frågan var ställd till mig eftersom jag står här.
          </note>
          <note>
            Först och främst är jag lite förvånad över att jag får en annan
            beskrivning här. Jag kan inte utläsa ur reservationstexten det
            som Hannah Bergstedt berättar här, nämligen att man vill behålla
            revisionsplikten för de stora börsnoterade företagen. Det har
            vi över huvud taget inte ifrågasatt. Det vi har diskuterat är
            de mindre företagen.
          </note>
          <note>
            Det står i reservationen: Enligt vår uppfattning gör sig skälen
            för revision gällande även beträffande mindre bolag. Att undanta
            mindre bolag från revisionsplikten minskar insynen och kan leda
            till ökad risk för ekonomisk brottslighet eller skattefel.
          </note>
          <note>
            Jag kan inte dra någon annan slutsats av det än att man faktiskt
            vill behålla revisionsplikten för de små företagen. Jag tyckte
            mig nu höra att ni har en motsatt uppfattning. Det kan väl vara
            bra.
          </note>
          <note>
            Man diskuterar nu revisionsplikten det finns kostnader och att
            de små företagen inte kan välja vilken revisionsnivå de vill ha.
            Om revisionsplikten tas bort blir det minskade kostnader. Det
            innebär naturligtvis inte att det inte måste finnas ett kontrollsystem.
            Det blir inte för den skull lagligt med skattefusk och ekonomisk
            brottslighet. Det måste naturligtvis finnas ändå.
          </note>
          <note>
            Sedan kan jag inte låta bli att ta upp frågan om vad man brinner
            för. Det är lätt att säga att beroende på i vilken ordning man
            säger saker och ting brinner man mer eller mindre för dem. Men
            man ska inte dra den slutsatsen. Om jag personligen ska säga vad
            jag brinner mest för blir det jämlikhet i samhället framför revisionsplikt.
          </note>
          <note type="speaker">
            Anf. 66 HANNAH BERGSTEDT (s) replik:
          </note>
          <note>
            Herr talman! Definitionen om vad som är större eller mindre företag
            behöver vi inte gå in på här. Men vi säger att revisionsplikten
            på sikt ska avskaffas för de mindre företagen om det var något
            som var otydligt med det.
          </note>
          <note>
            Jag funderade lite grann kopplat till att den här regeringen
            gick till val på att stoppa fusket och att det ska vara god kontroll
            över skatter och gemensamma medel i samhället, och därför är det
            viktigt med kontroll, till exempel av sjuka och arbetslösa.
          </note>
          <note>
            Gäller inte vice versa? Tycker man inte att det är viktigt med
            kontrollsystem även åt det andra hållet?
          </note>
          <note>
            Min man är egenföretagare. I och med det träffar jag ibland olika
            egenföretagare. Vi kom i en diskussion att prata om avskaffande
            av revisionsplikten. De flesta av dem sade att de troligtvis ändå
            måste anlita revisorer om de vill ha möjlighet att låna pengar.
            Det skulle i sin tur innebära en konkurrensfördel för dem som
            inte behöver låna pengar. Är det något man har tagit hänsyn till
            när man har tittat på lagstiftningen?
          </note>
          <note type="speaker">
            Anf. 67 LARS TYSKLIND (fp) replik:
          </note>
          <note>
            Herr talman! Jag tog upp i mitt anförande, och det har tagits
            upp tidigare, att jag är helt övertygad om att många företag,
            precis som Hannah Bergstedt säger, ändå kommer att låta utföra
            revisioner, inte minst för att de kan visa sin kreditvärdighet
            inför banker och så vidare.
          </note>
          <note>
            Hannah Bergstedt tog tidigare upp frågan om att stoppa fusket
            och att det behövs ett kontrollsystem. Det är bara att hålla med
            om att det behövs kontrollsystem, men det gäller att hitta de
            ändamålsenliga kontrollsystemen. Hannah Bergstedt framställer
            det som att den ena kontrollen skulle vara mer prioriterad än
            någon annan kontroll. Så är det naturligtvis inte. Man ska ha
            ändamålsenlig kontroll inom alla områden för att förhindra fusk.
            Något annat är inte för dagen.
          </note>
          <note type="speaker">
            Anf. 68 YVONNE ANDERSSON (kd):
          </note>
          <note>
            Herr talman! Mycket har sagts när det gäller detta betänkande.
            I betänkandet finns två reservationer, och den ena gäller revisionspliktens
            omfattning. Det rör sig ytterst om en EU-anpassning, och därmed
            handlar det också om att tillmötesgå behov som finns bland de
            mindre företagen.
          </note>
          <note>
            Det är egentligen inte förvånansvärt att Socialdemokraterna och
            Vänsterpartiet vill ha mer kontroll än vad vi vill ha. Jag vill
            redan här i anförandet göra ett tillrättaläggande, om det finns
            några missförstånd om vad som egentligen framkom när det gällde
            den utredning som nämndes tidigare, SOU 2008:32. Jag läser innantill:
          </note>
          <note>
            Både Ekobrottsmyndighetens egen statistik och BRÅ:s rapport visar
            att volymen på antalet brottsanmälningar från revisorer som registreras
            hos Ekobrottsmyndigheten är marginell jämfört med anmälningar
            från exempelvis Skatteverket och konkursförvaltarna.
          </note>
          <note>
            Det är lite intressant, med tanke på det som framgick i det tidigare
            replikskiftet.
          </note>
          <note>
            Vidare står det:
          </note>
          <note>
            Som framgått finns det ingen utredning som entydigt visar att
            räkenskaperna generellt är av bättre kvalitet i företag med revisor
            än i företag av samma storlek som inte har revisor.
          </note>
          <note>
            Därmed kanske vi kan avrunda den delen, och möjligtvis har det
            klarats upp något.
          </note>
          <note>
            När det gäller diskussionerna om revisionsplikten tror jag att
            det är viktigt att säga att det handlar om att ta bort en plikt
            i lagstiftningen, och inte en rätt. Varje företag kan fortfarande
            ha sin revision det finns en rätt att ha den. Och företagare är
            inte dumma de kommer att använda de instrument som gynnar deras
            företag.
          </note>
          <note>
            Den andra reservationen i betänkandet handlar om könsfördelningen
            i bolagsstyrelser, som man vill lagstifta om. Där har vi olika
            uppfattningar. Jag tror fortfarande att kvinnors betydelse i olika
            sammanhang inte är något man kan lagstifta fram. Det här är en
            debatt som har förts i många år vid det här laget, och den kommer
            åter igen.
          </note>
          <note>
            Vi har arbetat hela tiden, och det sker väldigt mycket ute bland
            företagarna, som just arbetar med den här frågan. Det finns också
            den kod som många företagare är anslutna till.
          </note>
          <note>
            Herr talman! Jag yrkar avslag på reservationerna, avvisar det
            särskilda yttrandet och yrkar bifall till förslaget i betänkandet.
          </note>
          <note>
            Överläggningen var härmed avslutad.
          </note>
          <note>
            8 § Arvsrättsliga frågor
          </note>
          <note>
            Föredrogs
          </note>
          <note type="speaker">
            Anf. 69 LISELOTTE OLSSON (v):
          </note>
          <note>
            Herr talman! Det är lätt att vara efterklok, men för den sambo
            vars partner avlider utan att det finns ett testamente är det
            knappast någon tröst när han eller hon står där på bar backe.
          </note>
          <note>
            Det spelar ingen roll hur länge två personer har levt med varandra
            är de inte gifta saknas ett skydd för den efterlevande parten,
            en brist som är tänkt att kompenseras med ett testamente. Problemet
            är att många människor som är sambor inte vet om att sambolagen
            inte ger samma rätt till arv som äktenskapsbalken, och många tänker
            inte på att de bör skriva ett testamente. Livet är skört, och
            det är svårt att planera och vara förutseende för allt som kan
            hända.
          </note>
          <note>
            Skyll dig själv! Ni borde ha skrivit ett testamente! Ungefär
            så sades det när vi debatterade det här förra gången. Jag menar
            att det borde vara lämpligare att lagen utgår från människors
            faktiska omständigheter. Tyvärr är det så i dag att den efterlevande
            parten är i praktiken helt utelämnad till arvingarnas godtycke
            om samboparet inte skrivit något inbördes testamente. Det är synd
            att majoriteten av civilutskottet värnar så mycket om äktenskapet
            att man inte kan se att även sambor som inte varit förutseende
            nog att skriva ett testamente behöver skydd. Det kan hända så
            mycket i en människas liv, och olyckor och katastrofer är ingenting
            som vi kan förutse vi kanske inte vill förutse det heller.
          </note>
          <note>
            Herr talman! Enligt den nu gällande lagen har särkullbarn rätt
            att få ut sitt arv vid förälders död, och det kan i vissa fall
            skapa problem för den efterlevande maken eller makan. Framför
            allt gäller det när tillgångarna i dödsboet i stort består av
            värdet på den efterlevandes bostad, när det inte finns några andra
            tillgångar. I de fallen kan den efterlevande till och med bli
            tvungen att sälja sin bostad.
          </note>
          <note>
            Jag menar att det borde utformas ett regelsystem som möjliggör
            att både särkullbarn och den efterlevandes intressen tas till
            vara.
          </note>
          <note>
            Herr talman! Jag ska också kort beröra Vänsterpartiets tredje
            reservation, där vi vill ha ett tillkännagivande om en automatisk
            skuldavskrivning för kvinnor som av familjen eller maken skuldsatts
            för att försvåra skilsmässa.
          </note>
          <note>
            Det här är ett problem som till exempel kan drabba kvinnor som
            utsatts för tvångsäktenskap. Kvinnan kan då drabbas av ekonomiska
            problem som hänger samman med att maken försöker försvåra skilsmässa
            genom att sätta henne i skuld. Vi menar att det är oacceptabelt.
            Vi menar också att i de fall där kvinnan kan visa att skuldsättningen
            ingått som ett led i att förtrycka henne och få henne att stanna
            kvar i ett äktenskap bör hennes del av skulderna avskrivas alternativt
            skrivas över på maken.
          </note>
          <note>
            Jag står förstås bakom alla våra reservationer men yrkar bifall
            till reservation 2.
          </note>
          <note type="speaker">
            Anf. 70 ANTI AVSAN (m):
          </note>
          <note>
            Herr talman! Under rubriken Arvsrättsliga frågor behandlas 13
            motionsyrkanden från den allmänna motionstiden. När man lyssnar
            på LiseLotte Olsson kan man tro att man kan reglera fram det goda
            samhället i varje enskild situation. Riktigt så är det ju inte.
            Det är möjligen så att våra verklighetsbilder är olika.
          </note>
          <note>
            Jag kommer att uppehålla mig vid tre av de i betänkandet behandlade
            frågorna, nämligen för det första särkullbarns och efterlevande
            makes arvsrätt, för det andra sambors arvsrätt och för det tredje
            egendomsförhållandet mellan makar och sambor.
          </note>
          <note>
            Först är det frågan om särkullbarns och efterlevande makes arvsrätt,
            och där kan jag konstatera att det finns goda skäl för den ordning
            som gäller i dag.
          </note>
          <note>
            Även i detta fall är det, precis som i många andra sammanhang,
            motstående intressen som måste vägas mot varandra. Det finns sammantaget
            goda skäl att göra skillnad mellan egna barn och så kallade särkullbarn,
            eftersom det vanligtvis varierar från fall till fall hur starka
            banden är mellan en efterlevande make och den avlidne makens barn.
            Eftersom den efterlevande maken ärver egendomen med fri förfoganderätt,
            som i praktiken inte innebär någon begränsning i hur egendomen
            används eller vad som i övrigt görs med egendomen, innebär det
            en risk om det inte finns starka band mellan särkullbarn och den
            efterlevande. Det går till exempel att ge bort egendomen som gåva
            till sådana personer som den efterlevande vill gynna det kan vara
            bröstarvingar eller andra. Det är därför inte lämpligt att jämställa
            bröstarvingar med särkullbarn.
          </note>
          <note>
            Det är redan så att särkullbarn kan avstå från att utfå sitt
            arv efter en avliden förälder till förmån för den avlidnes efterlevande
            make. Det ställningstagandet är naturligtvis beroende av vilken
            relation som föreligger mellan de berörda.
          </note>
          <note>
            Dessutom kan frågan om särkullbarns och efterlevande makes rätt
            till arv övervägas på andra sätt, och har varit föremål för övervägande
            under en längre tid, vilket möjligen är ett tecken på att det
            saknas skäl för någon ändring av nu gällande regler.
          </note>
          <note>
            Jag går nu över till frågan om sambors arvsrätt. Då kan jag konstatera
            att det för den som väljer ett samboförhållande finns en möjlighet
            till bodelning av gemensam bostad och bohag. Någon arvsrätt finns
            inte, men en efterlevande sambo kan genom bodelning alltid få
            så mycket av den behållna egendomen, efter avdrag för skulder,
            att det motsvarar värdet av två basbelopp också i den situationen
            att den andra sambon har avlidit.
          </note>
          <note>
            Sedan finns möjligheter för sambor att upprätta testamenten till
            förmån för varandra. Frågan om sambors arvsrätt har också behandlats
            i det nordiska lagstiftningsarbetet, där man har konstaterat att
            sambor inte har arvsrätt heller i andra nordiska länder. I propositionen
            avseende ny sambolag framhölls att reglerna i sambolagen inte
            får bli så utförliga att det skapas något som liknar ett äktenskap
            av lägre dignitet.
          </note>
          <note>
            Herr talman! Slutligen ska jag säga något om egendomsförhållandet
            mellan makar och sambor, närmare bestämt frågan i vilken utsträckning
            det ska finnas möjlighet till jämkning när ett äktenskap blir
            upplöst. Jag konstaterar att det i dag finns en jämkningsregel
            i äktenskapsbalken som innebär att jämkning kan ske exempelvis
            då det med hänsyn till makarnas ekonomiska förhållanden och omständigheterna
            i övrigt är oskäligt att en make vid bodelning ska lämna egendom
            till den andra maken i den omfattning som följer av de allmänna
            reglerna.
          </note>
          <note>
            Jag konstaterar att det i reservationen talas om att en make
            har skuldsatt kvinnan i syfte att försvåra en skilsmässa. Man
            kan ana en viss osäkerhet om vad äganderätten innebär inom ramen
            för ett äktenskap, och det är kanske inte helt förvånande. Det
            går inte att skapa lagstiftning enbart för att man tycker något
            visst om ett väldigt speciellt förhållande. Det förhållandet kanske
            inte är något problem i rättstillämpningen. Det första ställningstagandet
            i en sådan situation bör vara att man ställer den ganska uppenbara
            frågan om det är ett problem eller inte. I det här fallet är min
            bedömning att det inte är ett problem, och därför finns heller
            inte skäl för någon lagändring i den delen.
          </note>
          <note>
            Jag yrkar bifall till utskottets förslag och avslag på reservationerna.
          </note>
          <note type="speaker">
            Anf. 71 LENNART PETTERSSON (c):
          </note>
          <note>
            Herr talman! De motioner som vi behandlar i dag går att dela
            upp i två tydliga områden.
          </note>
          <note>
            Det ena är rätten att hålla arvegods inom släkten, och då tänker
            jag på motionerna om kusiners arvsrätt. Det andra är förändringar
            i vårt sätt att leva som har föranlett några riksdagsledamöter
            att uttrycka sina önskemål om en ändrad lagstiftning. Det gäller
            då i huvudsak samboförhållanden och särkullbarn,
          </note>
          <note>
            Låt mig börja med motionerna om att kusiner med automatik ska
            ha arvsrätt, om det inte finns någon mer närstående som är arvsberättigad
            och det inte finns något testamente. Jag vänder mig mot att några
            av motionärerna uttrycker att staten träder in som arvinge. Allmänna
            arvsfonden är inte detsamma som staten. Det är ingen konfiskering
            av medel som går in i statskassan. Det är pengar som efter särskilt
            beslutade kriterier och beslut i varje enskilt fall går tillbaka
            till svenska folket, och då nästan utan undantag till Förenings-Sverige
            och ofta till svagare grupper. Om den avlidne inte hade tyckt
            om det ändamålet har det funnits möjlighet att under levnadstiden
            förändra valet av arvtagare. Man kan ta hjälp av jurister eller
            advokater, men det går även att göra det själv och be två goda
            vänner att bevittna namnteckningen. Vari ligger egentligen problemet?
          </note>
          <note>
            Med tanke på den splittrade familjebild som finns i dag i samhället
            blir det enligt min uppfattning ett mycket stort administrativt
            arbete, och Centerpartiets och alliansens ambitioner är inte att
            krångla till saker, utan regelförenklingar gäller inom alla områden
            även familjejuridiken.
          </note>
          <note>
            Sammanfattningsvis konstaterar jag att det inte finns något som
            hindrar kusiner från att ärva. Det krävs dock en aktiv handling
            från den enskilde under hans levnad. Det kräver i sin tur kanske
            också en aktiv handling från kusinerna, nämligen att se till att
            ha en relation som motiverar ett arv. Jag tycker att det är en
            rimlig avvägning.
          </note>
          <note>
            När det gäller den andra delen, och först då samboförhållanden,
            är frågan i stort sett densamma. Det finns inget som hindrar sambor
            att skriva testamente till förmån för varandra. Det är inte heller
            något som hindrar sambor att gifta sig med varandra. Det är val
            som de själva gör. Om man nu av någon anledning tycker att det
            är så förskräckligt att vara gift får man faktiskt bemöda sig
            om att skriva ett testamente.
          </note>
          <note>
            Som lagstiftare ska vi skapa möjligheterna. Därefter får var
            och en själv välja vad man vill göra.
          </note>
          <note>
            Särkullbarnens rättighet att få ut sitt arv direkt efter sin
            förälders bortgång stör uppenbarligen bilden hos några motionärer.
            De vill i stället att barnen ska få vänta tills även förälderns
            make eller maka har gått bort. Huvudsyftet är att den kvarvarande
            inte ska behöva hamna i ekonomiskt trångmål efter ett sådant arvskifte.
            Visst, det kan inträffa, men det finns ju en part till i form
            av särkullbarnen. Om man jämför med risken för att tillgångarna
            i ett dödsbo kan få vingar, i synnerhet om det går ett antal år
            till dess ett slutligt arvskifte kan äga rum, föredrar jag den
            nuvarande lagstiftningen. Relationen mellan en ny ingift styvmor
            eller styvfar och barnen är inte alltid den bästa. Att då behöva
            vänta med kanske ständiga misstankar om att den efterlevande håller
            på att avlöva tillgångarna är ingen bra situation. Det känns bättre
            att avsluta de ekonomiska mellanhavanden som finns och sedan får
            var och en fortsätta sin sociala relation efter sina önskemål.
          </note>
          <note>
            Till sist vill jag säga några ord om motionen om tvångsäktenskap
            och arrangerade äktenskap. Det är en intressant motion som visar
            på hur man kan hamna i ekonomiska svårigheter på grund av en annans
            svekfulla agerande. Nu vet jag inte hur vanligt det är att man
            skuldsätter sin maka för det är oftast det genusperspektivet som
            det handlar om men det förekommer säkert. Att ta på sig en skuld
            för en annans räkning är inget man formellt kan tvingas till,
            men tyvärr är jag övertygad om att det ändå sker då och då genom
            hot och trakasserier. Jag är dock inte säker på att en ändrad
            lagstiftning är lösningen om den ens är möjlig. Det finns ju redan
            i dag möjligheter att få jämkning vid en bodelning och det bör
            vara tillräckligt.
          </note>
          <note>
            Herr talman! Jag tycker att det finns skäl att fortsatt uppmärksamma
            frågan men vill ändå yrka bifall till utskottets förslag och avslag
            på samtliga reservationer.
          </note>
          <note type="speaker">
            Anf. 72 YVONNE ANDERSSON (kd):
          </note>
          <note>
            Herr talman! Våra betänkanden har tagit en viss tid att debattera.
            Som jag sade till min bänkkollega nyss: Att stå här för att säga
            något som redan är sagt är inte särskilt effektivt nyttjande av
            tiden. Bland annat har min kollega Anti Avsan tydligt beskrivit
            den viktiga principen att värna bröstarvingars rätt till arv.
            Det har ganska tydligt beskrivits att det finns olika juridiska
            samlevnadsformer den ena är äktenskap, med dess konsekvenser i
            arvsfrågorna, och det andra är ett samboförhållande enligt sambolagstiftningen.
            Sambolagen är en retroaktiv lag som gör sig gällande först efter
            att ett förhållande har upphört, till exempel genom dödsfall.
          </note>
          <note>
            Vad är det då som denna debatt visar? Möjligtvis är det att vi
            återkomma till det som vi sade när vi diskuterade juridiska samlevnadsformer
            och den nya sambolagen kom till, nämligen vikten av att informera.
            Det är kanske där de största problemen finns. Människor lever
            utan att ha tänkt över vad konsekvenserna kan bli och vad man
            behöver se upp med. Om jag önskar något visst, behöver jag då
            skriva ett testamente eller göra något annat? Att varje människa
            tar ansvar för sitt liv är väl ändå en utgångspunkt som vi alla
            kan ha.
          </note>
          <note>
            För min del yrkar jag bifall till utskottets förslag.
          </note>
          <note>
            Överläggningen var härmed avslutad.
          </note>
          <note>
            9 § Statliga företag
          </note>
          <note>
            Föredrogs
          </note>
          <note type="speaker">
            Anf. 73 ALF ERIKSSON (s):
          </note>
          <note>
            Herr talman! Återigen står de statliga företagen i fokus för
            kammarens intresse. Denna gång är det inte fråga om någon ny utförsäljning,
            utan vi ska debattera det som varit. Förhoppningsvis kan regeringsföreträdarna
            för den blå alliansen lämna några svar på hur regeringen ser på
            framtiden för våra gemensamt ägda tillgångar.
          </note>
          <note>
            Det handlar om den årliga redogörelse som regeringen lämnat om
            sin förvaltning av de statliga företagen.
          </note>
          <note>
            Utskottets betänkande tar också upp Riksrevisionens redogörelse
            för regeringens försäljning av 8 procent av aktierna i Telia Sonera
            AB våren 2007. Dessutom tar utskottet ställning till ett tjugotal
            motionsyrkanden framför allt från oppositionspartierna.
          </note>
          <note>
            Herr talman! Den svenska staten är Sveriges största företagsägare.
            Genom Regeringskansliet förvaltas 54 företag och koncerner, varav
            40 företag ägs helt och 14 tillsammans med andra. Totalt finns
            ca 170 000 anställda i dessa bolag. År 2007 omsatte de statligt
            ägda företagen 336 miljarder kronor, och resultatet efter skatt
            blev hela 53,6 miljarder kronor. Företagens utdelningar till staten
            för verksamhetsåret 2007 uppgick till drygt 31 miljarder. Det
            sammanlagda värdet av de förvaltade tillgångarna bedöms uppgå
            till 750 miljarder kronor. Det är mycket pengar.
          </note>
          <note>
            Det är välskötta företag som hävdar sig väl både i den inhemska
            och i den internationella konkurrensen.
          </note>
          <note>
            Det är inte redogörelsen för förvaltningen av företagen som är
            kontroversiell i detta ärende. Det är den ideologiska synen på
            statligt ägande och det sätt på vilket den blå alliansen sålt
            ut statliga företag.
          </note>
          <note>
            Vi socialdemokrater har en pragmatisk syn på det statliga ägandet.
            Vi har en blandekonomi, och vi anser att en viss del statligt
            ägande är bra för konkurrensen på marknaden.
          </note>
          <note>
            De statliga företagen är också ett verktyg för att uppnå politiska
            mål. För att vara tydlig tycker vi att statliga Vattenfall ska
            ha en uppgift att vara föregångare för att ställa om energiproduktionen
            på ett ekologiskt hållbart sätt. Ett annat exempel är Samhall.
            Samhall ska ha som uppgift att rehabilitera och hjälpa människor
            att komma tillbaka till arbetsmarknaden när de en gång hamnat
            utanför.
          </note>
          <note>
            Vi har också en del företag vars syfte är att medborgarna ska
            få fullgod tillgång till tjänster till samma kostnad oavsett var
            de bor i landet. Exempel på detta är Posten och Apoteket, två
            företag som den blå alliansen experimenterar vådligt med.
          </note>
          <note>
            Det är vår ideologiska ingång, men regeringen står för en annan.
            Där är det privatkapitalet som ställs överst, och de politiska
            målen och folkets önskemål kommer i andra hand.
          </note>
          <note>
            Det är inte bara det ideologiska synsättet som vi tycker är klandervärt,
            det är också det sätt varpå regeringen handlagt utförsäljningen
            av statlig egendom. Det är inte bara vi i oppositionen som tycker
            så, det tycker också den fristående Riksrevisionen som i två granskningsrapporter
            har klandrat regeringens och utförsäljningsminister Mats Odells
            handläggning av ärendet.
          </note>
          <note>
            Först får regeringen svidande kritik för att man inte berett
            ärendet som man utlovat i budgetförslaget hösten 2006. Inga konsekvensanalyser
            gjordes innan en bemyndigande proposition lämnades till riksdagen.
            Riksrevisionen gick så långt i sin kritik att man ansåg det vara
            ett brott mot grundlagen.
          </note>
          <note>
            Trots kritiken tuffade utförsäljningsprocessen vidare, kantad
            av olika dikeskörningar. Under en tid var det rena svängdörren
            in och ut i regeringens utförsäljningsorganisation.
          </note>
          <note>
            När sedan utförsäljningen på 8 procent av Telia Sonera AB:s aktier
            genomfördes och var klar kom ny kritik från Riksrevisionen, framför
            allt på två punkter som tas upp i detta betänkande.
          </note>
          <note>
            För det första genomfördes försäljningarna med stor brådska,
            och därför antyder revisorerna att regeringen lämnade en onödigt
            stor rabatt. Eftersom det var så bråttom gjordes inga ansträngningar
            för att göra en försäljning med lägre rabatter. Varför var det
            så bråttom?
          </note>
          <note>
            Det var den ena frågan.
          </note>
          <note>
            För det andra var det återigen brister i dokumentation och underlag
            för redovisningen i budgetförslaget. Detta försvårar också Regeringskansliets
            egen uppföljning.
          </note>
          <note>
            Herr talman! Den slarviga handläggningen, bristen på respekt
            för grundlagens regler är i sig skäl nog att ta tillbaka riksdagens
            bemyndigande för att sälja ut resten av de ursprungliga sex angivna
            företagen. Men det finns flera skäl. Utförsäljningen är en mycket
            dålig affär för svenska folket.
          </note>
          <note>
            Utvecklingen visar att det statliga långsiktiga ägandet står
            sig väl i konkurrensen. Företagens värde växer, och utdelningen
            är en värdefull tillgång för statskassan som bidrar till att upprätthålla
            välfärden. 31 miljarder för 2007 är mycket pengar, det är tre
            fjärdedelar av vad försvaret kostar.
          </note>
          <note>
            Dessutom skulle det i dagens marknadsläge vara i det närmaste
            förskingring att sälja ut statliga företag, och det är tydligen
            inte heller aktuellt för dagen. Men senast i torsdags uttalade
            Mats Odell här i kammaren att försäljningsprocessen ska fortsätta
            när läge uppstår.
          </note>
          <note>
            Herr talman! Vi är tre partier på den röda sidan, och vi är överens
            om synen på det statliga ägandet och försäljningar av statliga
            företag. Vi har utvecklat detta i reservation 1.
          </note>
          <note>
            Jag vill avsluta mitt anförande genom att ställa några frågor
            till regeringsföreträdarna. Vårt folkkära Posten behandlade vi
            här i riksdagen förra veckan, då ett samgående med Posten Danmark.
            Det kan vara en bra utveckling för Posten, men i beslutet låg
            också frågan om en bolagisering och, efter vad vi kan förstå,
            en plan på börsintroduktion. Det är vi däremot mycket kritiska
            till.
          </note>
          <note>
            Nu har det gått lång tid sedan riksdagsbeslutet, och riksdagen
            har inte informerats om vad som händer. Kommer samgåendet att
            fullföljas?
          </note>
          <note>
            Vid beslutet förra våren var underlaget undermåligt. Det gick
            inte att utläsa de långsiktiga konsekvenserna för postmarknaden.
            Kommer regeringen att lämna ett bättre underlag till riksdagen
            innan ett eventuellt samgående slutförs?
          </note>
          <note>
            I väntan på svar på dessa frågor anser vi att bemyndigandet att
            minska statens ägande i Posten till 34 procent ska återtas.
          </note>
          <note>
            En annan fråga är försäljning av Apoteket. Apoteket är för oss
            en mycket viktig aktör som ska skapa trygghet för människor om
            säker medicinhantering, service i hela landet och priser som är
            konkurrenskraftiga. Förutom att dessa delar äventyras i en försäljning
            är det så att regeringen trots läget på finansmarknaden ämnar
            fullfölja sina planer på att sälja en stor del av Apoteket.
          </note>
          <note>
            Herr talman! Givetvis står vi socialdemokrater bakom alla våra
            reservationer, men för tids vinnande yrkar jag bifall bara till
            reservation 1.
          </note>
          <note type="speaker">
            Anf. 74 KENT PERSSON (v):
          </note>
          <note>
            Herr talman! Jag vill börja med att yrka bifall till reservationerna
            1 och 7 men står givetvis också bakom de två övriga reservationerna
            från Vänsterpartiet.
          </note>
          <note>
            Reservation 1 handlar om att återta det bemyndigande som riksdagen
            gett till regeringen om utförsäljning. Reservation 7 handlar om
            LKAB och avkastningskraven där. De övriga reservationerna handlar
            bland annat om styrning av de statliga företagen. Det handlar
            om att Vattenfalls roll i energiomställningen behöver förtydligas.
            Det handlar också om sammansättningen av statliga bolags styrelser,
            där det finns betydligt mycket mer att önska.
          </note>
          <note>
            Vänsterpartiet anser att det utförsäljningsbemyndigande som riksdagen
            gav regeringen i juni 2007 bör återtas och att den pågående utförsäljningsprocessen
            omgående bör avbrytas. Det beslut som riksdagen fattade i juni
            2007 var felaktigt redan då, och utvecklingen sedan dess bekräftar
            det felaktiga i beslutet. Och det som jag sade för ett år sedan,
            herr talman, är lika giltigt i dag, tyvärr.
          </note>
          <note>
            De svenska statliga företagen är välskötta, även om styrningen
            av de statliga företagen visar på brister och i vissa fall väldigt
            stora och allvarliga brister. Dessutom ska vi komma ihåg att de
            statliga företagen genererar intäkter till statskassan som vi
            använder i dag till att finansiera vård, skola och omsorg.
          </note>
          <note>
            Statligt ägande behövs som en motvikt till den spekulationskapitalism
            och kortsiktighet som delvis är ett resultat av globaliseringen.
            Det visar med all tydlighet den senaste tidens utveckling, inte
            minst inom det finansiella systemet som mer eller mindre kollapsat
            och som får återverkningar i hela samhällssystemet. I det läget
            finns det bara en som kan stå som garant för att upprätthålla
            ett fungerande finansiellt system, och det är staten med dess
            institutioner.
          </note>
          <note>
            Investors vd Björn Ekholm uttryckte sig på det här sättet i Svenska
            Dagbladet i höstas: Bara stater kan lösa den finansiella krisen.
            Sverker Martin-Löf, ordförande i SCA, hyllade i samma tidning
            statens försäkran om att garantera kreditförsörjning i Sverige.
          </note>
          <note>
            I dagens DN finns ett reportage om EKN:s verksamhet och betydelse
            för svensk ekonomi och svensk industri. Patrik Achtman, ansvarig
            för exportfinansieringen på Volvo Construction Equipment, uttryckte
            sig på följande sätt: Utan EKN:s stöd från 2000 till 2008 skulle
            vi med största sannolikhet inte ha kunnat leverera 10 000 maskiner.
            Det visar med all tydlighet på statens roll för den svenska industriella
            utvecklingen och statens roll för att upprätthålla det finansiella
            systemet.
          </note>
          <note>
            Herr talman! Vi kan ha olika ideologiska ingångar när vi diskuterar
            statligt ägande, och det är helt okej. Men om ingången är att
            staten inte ska äga, som Mats Odell med flera borgerliga ledamöter
            har som sin ledstjärna, med motivet att marknaden är bättre rustad
            än staten att driva företag, då handlar det inte längre om ideologier
            utan om en ideologisk låsning som bortser från verkligheten, som
            styr efter kartan. Då tycker jag att man kan ta till sig vad John
            Kenneth Galbraith, en amerikansk nationalekonom, en gång i tiden
            sade. Han uttryckte sig på följande sätt: Om du någonsin hör en
            politiker säga jag tänker strikt följa mina principer då ska du
            springa och gömma dig.
          </note>
          <note>
            Den springande punkten är inte att utförsäljningarna är ett uttryck
            för ideologi utan ett uttryck för en ideologisk låsning från de
            borgerligas sida, och det är allvarligt. Vem som helst, utom den
            svenska staten, är alliansens ledstjärna. Hur ska vi annars tolka
            att det är helt okej att andra stater och företag är bättre som
            ägare av svenska börsen än den svenska staten?
          </note>
          <note>
            Herr talman! Det är så att vinsterna ska privatiseras och förlusterna
            ska bäras av skattebetalarna, alltså socialiseras. Det är en politik
            som är helt felaktig, enligt Vänsterpartiet.
          </note>
          <note>
            Med tanke på den kris som finansmarknaden genomgår och den bristande
            konkurrensen på banksidan menar Vänsterpartiet att frågan om statens
            roll måste diskuteras. Ska statens roll bara vara att agera städgumma
            när den privata finansmarknaden inte klarar av att upprätthålla
            en fungerande finansiell marknad? Det är en berättigad fråga,
            för historien upprepar sig igen.
          </note>
          <note>
            För 15 år sedan socialiserade den dåvarande borgerliga regeringen
            Gota Bank. Hösten 2008 var det dags igen. Nu var det den nuvarande
            borgerliga regeringens tur att efter en rad av skandaler bita
            i det sura äpplet och förstatliga investmentbanken Carnegie. Nu
            kan det finnas någon här som tror att jag tycker att det var bra.
            Men det är väl aldrig bra att man ska behöva gå in och städa upp
            efter någon annan som har ställt till det. Det här visar med all
            tydlighet att det behövs en motvikt till det privata finansiella
            kapitalet som kan stå för stabilitet och långsiktighet.
          </note>
          <note>
            Nu menar jag inte att regeringens åtgärder var felaktiga. Vi
            stödde dem givetvis. Det fanns inget bättre alternativ. Vad jag
            menar och vill diskutera är att det inte kan vara rimligt att
            staten alltid ska behöva agera städgumma när marknaden inte fungerar.
            Men det visar också att staten är den enda som i det långa loppet
            kan vara garant för en fungerande finansiell marknad.
          </note>
          <note>
            I stället för att göra som regeringen har gjort och riksdagen
            beslutat om, att avisera en utförsäljning med avgörande inflytande
            över exempelvis Nordea, anser Vänsterpartiet att man ska vända
            trenden. Nordea är kanske den bank som står starkast av alla nordiska
            storbanker under nuvarande kris. Den är välskött och har en bra
            intjäningsförmåga. Och som jag sagt tidigare behöver vi ett starkt
            statligt engagemang på den finansiella marknaden som komplement
            till den privata.
          </note>
          <note>
            För att möta den allt hårdare konkurrensen och den finansiella
            kris som vi i dag upplever är det av stor vikt att Sverige fortsättningsvis
            har en bank med ett stort statligt inflytande. Det finns egentligen
            två orsaker till det. Den ena är att upprätthålla en fungerande
            konkurrens. Konkurrensen ökar inte om vi säljer ut. Det ska ingen
            försöka inbilla mig eller någon annan i den här kammaren. Den
            andra är att vi måste ha ett statligt ägande som har en annan
            ägarstrategi än de privata bolagen, nämligen långsiktighet och
            inte det kortsiktiga vinstintresset som ledstjärna.
          </note>
          <note>
            Likadant är det med SBAB. Med envishet fortsätter man att förklara
            att visst, SBAB ska säljas ut, hela eller delar. Jag kan för mitt
            liv inte förstå på vilket sätt konkurrensen på bolånemarknaden
            ökar om vi säljer ut SBAB. Men företrädare för alliansen har ju
            möjlighet att förklara hur den matematiken går ihop.
          </note>
          <note>
            Är det då ekonomiskt motiverat att sälja ut de statliga bolagen?
            Det har ibland hävdats att vi ska använda pengarna till att amortera
            av på statsskulden. Det är bara det att vi inte har någon finansiell
            kris i Sverige. Vi har en stark ekonomi i Sverige. Vi har större
            tillgångar än skulder.
          </note>
          <note>
            Man skulle också kunna uttrycka det på det sätt som Dan Andersson,
            tidigare LO-ekonom, gjorde för inte så länge sedan. Han menar
            att försäljningarna av bolagen i slutändan kommer att innebära
            ett inkomstbortfall. Aktieinnehaven genererar en avkastning som
            är högre än den ränta som vi betalar på statsskulden. På lång
            sikt kan det röra sig om ett par procent av bnp, enligt Dan Andersson.
          </note>
          <note>
            Det är just det som är poängen med ett statligt ägande. Det ska
            vara en långsiktighet och en stabilitet som styr lite längre än
            de kortsiktiga vinstintressena.
          </note>
          <note>
            Jag vill säga ett par ord om det statliga företaget LKAB som
            genom åren genom det statliga engagemanget har visat sig vara
            av central betydelse för utvecklingen, inte minst i Norrbotten.
            Det är också oerhört viktigt i en nationell europeisk strategi
            för att kunna garantera att vi har en järnmalmsproduktion.
          </note>
          <note>
            Nu står man inför stora investeringar igen. Det är gigantiska
            investeringar som kommer att påverka hela samhället i Malmberget
            och Kiruna. I det läget vore det rimligt att man från riksdagens
            och utskottets sida poängterade vikten av att ge LKAB möjligheter
            att vara med och finansiera flytten av Kiruna genom att inte ta
            ut så mycket vinst så som det har varit tidigare.
          </note>
          <note type="speaker">
            Anf. 75 PER BOLUND (mp):
          </note>
          <note>
            Herr talman! Jag yrkar bifall till reservationerna 1 och 5.
          </note>
          <note>
            Från Miljöpartiets sida anser vi att statligt ägda företag fyller
            mycket viktiga funktioner i svensk ekonomi och på svensk arbetsmarknad.
            Viktiga delar av svensk elförsörjning, gruvindustri och skogsindustri
            utförs av statliga bolag. Dessa bolag sysselsätter uppemot 200
            000 personer och omsätter hundratals miljarder kronor varje år.
          </note>
          <note>
            Företagen har också en avgörande funktion i att ställa om samhället
            till minskad miljöpåverkan och till ökad social hållbarhet om
            man använder dem på rätt sätt.
          </note>
          <note>
            Vi anser inte att regeringen använder företagen på rätt sätt,
            och vi anser inte att de utförsäljningar av statliga bolag som
            görs genomförs på ett seriöst sätt. Vi anser därför att bemyndigandena
            avseende Telia Sonera, Nordea, SBAB och Posten bör återtas snabbt.
            Vi tycker att regeringen så snart som möjligt ska återkomma till
            riksdagen med ett sådant förslag. I avvaktan på det kräver vi
            att utförsäljningsprocessen avbryts.
          </note>
          <note>
            Vi tycker att regeringen ska säkerställa att kommande utförsäljningar
            ska beredas i enlighet med regeringsformens beredningskrav. Det
            borde vara en självklarhet som man inte skulle behöva säga i en
            talarstol i riksdagen, men tyvärr visar historien att det finns
            skäl att kräva detta och att påminna regeringen om att regeringsformens
            krav ska uppfyllas.
          </note>
          <note>
            Trots att regeringen har sålt statliga företag till ett värde
            av nästan 120 miljarder kronor värderas det kvarvarande innehavet
            till 750 miljarder. Det är en kraftig utveckling sedan 2002 då
            det statliga företagsinnehavet var värt 350 miljarder kronor.
            Detta visar på vilken storleksordning det handlar om och vilken
            viktig funktion statliga bolag fyller i svensk ekonomi.
          </note>
          <note>
            Ett stort statligt ägande medför ett stort ansvar. Det ställer
            krav på en långsiktig och professionell förvaltning. Där anser
            vi inte att regeringen tar sitt ansvar.
          </note>
          <note>
            Utförsäljningarna är en mycket dålig affär för staten, särskilt
            i dagens lågkonjunktur. Vi kan inte se att det finns några ekonomiska
            eller rationella grunder till att utförsäljningarna ska ske så
            hastigt. Vi tycker att det snarast är ett ideologiskt argument,
            nämligen att staten inte ska äga, som ligger bakom. Det sannolika
            är att utförsäljningarna kommer att vara mycket dyra för de svenska
            skattebetalarna.
          </note>
          <note>
            Det folkliga mandat som regeringen hänvisar till när det gäller
            försäljningar är ytterst tveksamt. Trots att dessa utförsäljningar
            brukar få stora följder för de marknader där bolagen är verksamma
            tycker vi att regeringen inte har förklarat för svenska folket
            på ett tydligt sätt varför man ska sälja. Man har inte heller
            gjort tydligt klart innan att man ska sälja bolagen.
          </note>
          <note>
            Det viktigaste för regeringen och regeringens målsättning har
            tydligt varit att skynda på utförsäljningsprocessen till varje
            pris. Det är ett respektlöst sätt att hantera svenska folkets
            egendomar. Därför tycker vi att det enda rimliga är att riksdagen
            genom ett tillkännagivande uppmanar regeringen att avbryta utförsäljningsprocessen
            och återkomma med ett förslag där bemyndigandena återtas för Telia
            Sonera, Nordea, SBAB och Posten. Därefter får man återkomma till
            riksdagen med ett verkligt beslutsunderlag som ger möjlighet att
            fatta ett väl underbyggt beslut om man vill fortsätta processen.
          </note>
          <note>
            Riksrevisionen har riktat stark kritik mot hur försäljningen
            av aktierna i Telia Sonera gick till. Riksrevisionens granskning
            förstärker ytterligare bilden av att regeringen hellre säljer
            snabbt än till ett bra pris. Genom att ha en forcerad utförsäljningsprocess
            av statliga bolag blev försäljningspriset mycket lägre än det
            hade blivit om man genomfört processen på ett seriöst sätt.
          </note>
          <note>
            Jag vill också säga några ord, herr talman, om skötseln av statliga
            bolag. Regeringen som ägarföreträdare har ett stort ansvar i att
            se till att de statliga bolagen sköts och hanteras på ett bra
            sätt som gör att samhället utvecklas på ett positivt sätt. När
            staten äger företag måste man vara ledande i omställningen till
            ett hållbart samhälle. Man måste också vara ledande i respekten
            för mänskliga rättigheter. Detta ansvar tycker vi inte att regeringen
            tar.
          </note>
          <note>
            Statligt ägande och statlig förvaltning måste vara transparenta.
            Målen för verksamheten ska vara tydliga och utvärderingsbara.
            Det statliga ägandet ska struktureras på ett sådant sätt att alla
            relevanta intressen ges möjlighet att delta i förvaltning och
            styrning av bolagen och få insyn i desamma.
          </note>
          <note>
            Det är också viktigt att statliga bolag används för att föra
            samhället till miljömässig och social hållbarhet. Här skiljer
            sig vår syn mycket starkt från regeringens syn att statliga bolag
            inte ska styras över huvud taget. Det är vi mycket kritiska till.
          </note>
          <note>
            Ett tydligt exempel på detta är Vattenfall som i dagsläget har
            ungefär 150 procent av det totala svenska utsläppet av koldioxid,
            alltså betydligt mer än vad hela Sverige släpper ut från alla
            sektorer. Som om det inte vore nog har man också planer på att
            bygga ytterligare kolkraftverk i sin verksamhet i Tyskland. Dessa
            kommer självklart att öka utsläppen med flera miljoner ton varje
            år.
          </note>
          <note>
            Här är regeringen fullständigt handlingsförlamad. Man gör inget
            för att påverka Vattenfall att ställa om sin elproduktion i hållbar
            riktning. Med en tydlig förvaltning och med tydliga ägardirektiv
            skulle man kunna förmå Vattenfall att använda sina stora resurser
            till att bygga upp ett helt förnybart energisystem och också ge
            möjlighet att exportera hållbart producerad el till kontinenten.
          </note>
          <note>
            Inga sådana ambitioner verkar dock finnas från regeringens sida.
            Det är tragiskt. Om man inte använder de statliga företagen för
            att ställa om samhället i hållbar riktning tar man inte heller
            sitt ansvar för att se till att vi får en hållbar utveckling på
            sikt i hela det svenska samhället. Det är felaktig användning
            av resurserna.
          </note>
          <note type="speaker">
            Anf. 76 KARIN PILSÄTER (fp):
          </note>
          <note>
            Herr talman! Regeringens skrivelse 2008 års redogörelse för företag
            med statligt ägande är en viktig del av riksdagens kontrollarbete,
            både vad gäller de övergripande frågeställningarna kring statens
            ägande, mål och riktlinjer och vad gäller bolag för bolag i verksamheten.
          </note>
          <note>
            Staten äger, som nämnts, många bolag. Det är över 50 stycken.
            Staten är i själva verket Sveriges absolut största kapitalist.
            Dessa många företag fyller alla viktiga funktioner i vårt samhälle
            en del för att de har ett samhällsuppdrag och en del i samhällsansvaret,
            andra för att de fyller viktiga funktioner i ekonomin och ger
            många människor jobb, genererar intäkter, avkastning och inkomster
            till dem som arbetar där. Alla är viktiga företag, men statens
            roll i arbetet skiljer sig mycket åt från bolag till bolag. Staten
            tjänar såklart också en hel del pengar på detta.
          </note>
          <note>
            Bolagen är stora som Vattenfall, det absolut största, och små
            som kanske mindre kända Kasernen Fastighets AB eller kursgården
            Voksenåsen i Norge. En del bedriver rent statlig verksamhet fast
            i bolagsform, som till exempel Statens Bostadsomvandling. Andra
            bedriver verksamheten på rent kommersiell basis som ett företag
            bland många andra, som till exempel SBAB och Lernia.
          </note>
          <note>
            Skälen till att staten äger bolagen skiljer sig från företag
            till företag. Det kan vara historiska skäl gamla statliga monopol
            där marknaderna har öppnats och det nu finns många andra verksamma
            företag, till exempel statens resterande ägande i Telia Sonera
            som var det gamla statliga Televerket i en annan tid. Andra bolag
            kan staten ha tagit över i en krissituation. I fråga om ytterligare
            andra finns det andra historiska skäl.
          </note>
          <note>
            Det finns en lång lista i skrivelsen över företag som arbetar
            på rent marknadsmässiga villkor. Det finns en kortare lista över
            företag som har särskilt samhällsansvar.
          </note>
          <note>
            Ägarstyrningen är såklart viktig i alla dessa bolag. Ett exempel
            på hur ägarstyrningen har utövats under senare år är att vi har
            en ökad andel kvinnor i styrelserna och i ledande befattningar
            inklusive vd- och ordförandeposter.
          </note>
          <note>
            Ägarstyrningen har för ett konkret bolag som ägnas mycket diskussion
            i samhället Svenska Spel tagit en avgörande annan riktning på
            senare tid där samhällsuppdraget har kommit i förgrunden. Tidigare
            utövades ägarstyrningen mer för att man skulle tjäna pengar. Detta
            tycker jag är bra.
          </note>
          <note>
            Kent Persson sade här tidigare att staten är den som kan lösa
            kriser. Statens uppgift är att garantera kreditmarknaden.
          </note>
          <note>
            Statens uppgift är inte bara att garantera att kreditmarknaden
            fungerar. Det är över huvud taget statens uppgift att se till
            att alla marknader fungerar, att se till att konkurrensen upprätthålls
            och att se till att sätta upp spelregler och att övervaka att
            detta fungerar på ett bra sätt. Det är också statens uppgift ibland
            att vara lender of last resort .
          </note>
          <note>
            I den uppgift som är statens huvuduppgift att garantera att dessa
            marknader fungerar kan det inte vara så att det ska ske i första
            hand genom att staten ska äga vissa av de företag som agerar.
            Det är inte det rätta sättet att se till att detta fungerar på
            ett bra sätt tvärtom. Ofta leder det till mer problem än vad som
            löses.
          </note>
          <note>
            Ska staten garantera att kreditmarknaden fungerar kan det inte
            ske genom att man äger vissa banker, banker som ska fungera på
            samma villkor som andra banker som man inte äger.
          </note>
          <note>
            Det talas här om att det skulle vara ideologiska skäl som ligger
            bakom avyttring. Jag vet inte när ideologi blev något fult. Men
            om man översätter ideologi till värderingar och erfarenheter så
            är det riktigt. Våra värderingar och våra erfarenheter ihopkopplade
            med vår ideologi om vikten av marknadsekonomins funktionssätt
            säger att statens huvuduppgift inte är att få detta att fungera
            genom att staten ska äga vissa företag utan genom att se till
            att hela marknaden fungerar. Det är däremot naturligtvis inte
            någon ideologisk låsning att sälja till varje pris tvärtom. Jag
            tycker att det låter mer som om det är en ideologisk låsning från
            oppositionen att försäljningar ska stoppas till varje pris, i
            varje fall innan de har ägt rum, och att antalet företag som staten
            äger alltid i ögonblicket är det exakt rätta för de flesta varken
            fler eller färre. Det är alltid exakt rätt antal företag som staten
            äger, utom vad gäller Vänsterpartiet som ofta vill gå vidare och
            äga fler. Men för Socialdemokraterna och Miljöpartiet verkar det
            alltid vara exakt lagom antal företag och exakt de rätta.
          </note>
          <note>
            Denna skrivelse handlar naturligtvis inte alls om försäljningsprocessen
            kring enskilda företag som har varit eller som kan komma. Det
            har vi många andra debatter för. Men det yrkas ändå här på att
            bemyndiganden i fråga om de företag som i dag föreligger ska tas
            tillbaka. Per Bolund tog också upp beredningsfrågorna.
          </note>
          <note>
            Jag vill mycket kortfattat passa på att säga att beredningen
            av förslag som handlar om att riksdagen lämnar ett bemyndigande,
            det vill säga ger regeringen möjlighet att sälja, naturligtvis
            måste se ut på ett helt annat sätt än beredningen av en faktisk
            försäljning som handlar om ett konkret affärsupplägg som ska leda
            fram till ett konkret beslut. Man får inte blanda ihop dessa saker.
          </note>
          <note>
            Men vad vi alla har sett under de år som vi har jobbat, inte
            bara under denna mandatperiod utan under alla tidigare mandatperioder
            också, är att det är väldigt svårt att förena de krav som man
            ställer på den politiska processen i fråga om långsamhet och öppenhet
            med de krav som affärslogiken ställer, vilket jag tycker snarast
            talar för ytterligare ett argument för det olämpliga i att staten
            äger och driver företag som verkar på rent konkurrensutsatta marknader
            och som verkar på rent kommersiella villkor. Där ges nämligen
            inte riksdagen möjlighet, sett från företagens bästa, att faktiskt
            delta med den öppenhet i processen som den politiska logiken kräver.
          </note>
          <note>
            Det handlar verkligen inte om att sälja till varje pris tvärtom.
            De försäljningar som sker, de som det finns bemyndigande för,
            de som eventuellt har uppkommit och de som eventuellt kan uppkomma
            genom att förslag på olika sätt kommer fram i processer, handlar
            absolut inte om att sälja till varje pris utan att vara ansvarsfull.
          </note>
          <note>
            Som vi alla vet är det också tydligt deklarerat från regeringen
            att det bemyndigande som finns gällande SBAB inte är aktuellt
            att utnyttja i nuläget.
          </note>
          <note>
            Om jag får vara lite ironisk blir jag ganska imponerad både av
            de riksdagsledamöter och av de riksrevisorer som anser sig veta
            att om man bara hade gjort på ett annat sätt hade man kunnat få
            mycket mer betalt. Det är dock oklart på vilket sätt man borde
            ha gjort det och vem som i så fall skulle ha betalat mer.
          </note>
          <note>
            Alf Eriksson tog här upp frågan om Posten. Maud Olofsson informerade
            inte långt före jul i utskottet om att vissa frågeställningar
            som behöver vara klarlagda för att man ska kunna slutföra uppgörelsen
            fortfarande inte är klarlagda på den danska sidan. Maud Olofsson
            som är ansvarigt statsråd har också lovat att återkomma till utskottet
            så snart dessa frågor är lösta så att det finns någonting att
            informera om.
          </note>
          <note>
            Beträffande Apoteket är det självklart att man tänker fullfölja
            den process som är påbörjad, som är utlovad och som regering och
            riksdag arbetar med.
          </note>
          <note>
            Beträffande det som Kent Persson tog upp om LKAB anser jag att
            det är självklart att de investeringsplaner som bolaget har antagit
            och godkänt i sin styrelse, och styrelsen är utsedd av ägaren,
            också kommer att kunna fullföljas på ett bra sätt och att avkastningskrav
            och överenskommelser kring bolaget med de behov som finns i Kiruna
            kommer att lösas på bästa sätt.
          </note>
          <note>
            Beträffande Vattenfall, som Per Bolund tog upp, finns det mycket
            att diskutera. Jag hoppas att vi får anledning att återkomma närmare
            om detta när den bolagsgenomgång som pågår är klar. Men egentligen
            är det så att allt det som Per Bolund säger bara visar det otroligt
            märkliga i att den svenska staten bedriver ett mångmiljardföretag
            i andra länder och därmed av vissa kan uppfattas som en viktig
            spelare när det gäller att svenska staten skulle bedriva energipolitik
            i helt andra länder. Jag tycker att slutsatsen snarare lutar åt
            ett annat håll än det som Per Bolund tar upp.
          </note>
          <note>
            Generellt kan jag om statens ägande säga att det, som sagt, pågår
            en bolagsgenomgång på Näringsdepartementet där man går igenom
            bolag för bolag om det är lämpligt att staten äger det och bedriver
            denna verksamhet och hur det i så fall ska se ut och om det finns
            vissa delar som långsiktigt bör vara statliga eller som långsiktigt
            kan avyttras och hur de då ska omstruktureras. Det får vi anledning
            att återkomma till allteftersom.
          </note>
          <note>
            Jag vill i detta sammanhang också erinra om en annan sak, nämligen
            en rapport till regeringens globaliseringsråd. Det är en underlagsrapport
            om internationellt statligt ägande och konkurrens av Mattias Gansland
            som bland annat har sin upprinnelse i diskussionen om internationellt
            statligt ägande. Det har också varit en diskussion här i Sverige
            i samband med buden på OMX och kring andra staters bevekelsegrunder
            för att gå in och vara ägare till företag i andra länder, sovereign
            wealth funds och så vidare. Slutsatsen och rekommendationen till
            Globaliseringsrådet är att svenska staten i första hand bör sopa
            rent framför egen dörr och minska sitt eget företagande och framför
            allt sitt eget företagande i andra länder.
          </note>
          <note>
            Herr talman! Jag yrkar bifall till utskottets förslag till behandling
            av skrivelsen och avslag på reservationerna.
          </note>
          <note type="speaker">
            Anf. 77 KENT PERSSON (v) replik:
          </note>
          <note>
            Herr talman! Jag är självklart inte motståndare till att vi har
            ideologiska meningsskiljaktigheter, Karin Pilsäter. Det är politikens
            grundfundament på något sätt. Jag sade inte heller det. Jag diskuterade
            den ideologiska låsning som jag upplever att ni har och att ni
            inte ser den verklighet som vi i dag lever i och att ni borde
            ompröva den politiken. Det tycker jag att ni åtminstone borde
            kunna diskutera.
          </note>
          <note>
            Jag noterade beträffande Vattenfall det finns mycket att diskutera
            om det att Karin Pilsäter någonstans såg framför sig en plan på
            att sälja ut Vattenfall. Som det sades tidigare här sköter ju
            marknaden bättre det privata ägandet och utvecklingen av det.
            Det är också okej att andra stater äger svenska företag här i
            Sverige. Däremot ska svenska staten inte vara ägare till andra.
            Det är lite grann kontentan av resonemanget. Men det är inte det
            som jag tänkte fråga om.
          </note>
          <note>
            Jag funderar lite grann på styrningen, på hur vi utser våra styrelser.
            På vd- och gd-nivå är i dag 40 män och 7 kvinnor vd:ar i de statliga
            bolagen. I styrelserna i ledningsgruppen är motsvarande siffror
            ungefär 205 män och 101 kvinnor.
          </note>
          <note>
            Det vi kritiserar i era svar är fördelningen. Vi i Vänsterpartiet
            vill ha en ändring. Vi menar att det borde gå att få till stånd
            en bättre fördelning. Ni skriver helt enkelt här att det alltid
            är kompetensen som ska vara avgörande för vilka som ska sitta
            med. Menar Karin Pilsäter att hälften av den svenska befolkningen
            inte är kompetent att så att säga åtminstone ha sin andel i styrelserna?
          </note>
          <note type="speaker">
            Anf. 78 KARIN PILSÄTER (fp) replik:
          </note>
          <note>
            Herr talman! Om vi ska vara riktigt principiella höll jag på
            att säga skulle jag nog vilja hävda att långt mer än hälften av
            den svenska befolkningen inte riktigt innehar rätt kompetens för
            att sitta i en bolagsstyrelse. Däremot tror jag inte att det där
            är könsuppdelat.
          </note>
          <note>
            Den här regeringen har kommit längre än man tidigare gjort med
            att förändra kvinnoandelen på ledande positioner när det gäller
            statliga uppdrag.
          </note>
          <note>
            För det första är det, tycker jag, viktigt att staten föregår
            med gott exempel innan man pekar finger åt alla andra.
          </note>
          <note>
            För det andra räcker det inte att ha som mål att det ska vara
            minst 40 procent av ettdera könet i bolagsstyrelserna som kollektiv.
            Man måste ju också gå in på varje bolag i sig precis som vi har
            förväntningar på att privata bolag har en större andel kvinnor
            och andra typer av underrepresenterad kompetens och erfarenhet
            i bolagsstyrelserna. Om man har 100 procent av det ena könet i
            det ena bolaget och 100 procent av det andra könet i det andra
            bolaget har man inte, tror jag, nått en optimal lösning. Det behövs
            blandad kompetens, kunskap och erfarenhet i alla styrelser.
          </note>
          <note>
            Jag får väl säga som Socialdemokraterna brukar säga: Jag är stolt
            men inte nöjd. Det är klart att man inte är framme här, inte är
            färdig med detta ännu.
          </note>
          <note>
            När det gäller utländskt ägande är det väl som med så mycket
            annat. Man ska börja med att sopa rent framför egen dörr. Vi kan
            ha teoretiska diskussioner om huruvida vi tycker att det känns
            bra eller dåligt att olika typer av statliga fonder går in och
            är delägare av, eller äger helt, företag som finns på svensk mark.
            Det är ganska lite vi kan göra åt det. Däremot kan vi göra någonting
            åt det vi själva ägnar oss åt. Det är alltid, tror jag, bra att
            först sopa framför egen dörr.
          </note>
          <note type="speaker">
            Anf. 79 KENT PERSSON (v) replik:
          </note>
          <note>
            Herr talman! Det sistnämnda kan jag hålla med om. När vi pratar
            om styrelsers sammansättning är det vi kan påverka självklart
            just hur det ser ut i statliga bolagen och de statliga myndigheterna
            beträffande sammansättningen. Att det inte var bra tidigare är
            ingen ursäkt för att det inte är bra i dag. Hela tiden måste vi
            titta framåt och skynda på den här processen.
          </note>
          <note>
            Det kan inte vara rimligt som det nu är. Av det man svarar framgår
            det tydligt att kompetensen och branschkunskapen ska vara avgörande
            för sammansättningen. Jag menar att det måste finnas tillräcklig
            kompetens hos den kvinnliga hälften av befolkningen för att i
            betydligt större utsträckning kunna utöka antalet kvinnliga ledamöter
            både på ledande befattningar och i ledningsgrupper.
          </note>
          <note>
            Jag blir väldigt förvånad över svaret här. Det är definitivt
            ett svar som egentligen är långt ifrån det som jag tror att Karin
            Pilsäter egentligen skulle vara nöjd med. Jag har ju hört Karin
            Pilsäter i flera andra sammanhang framhålla vikten av att ha en
            bättre sammansättning könsmässigt i de statliga styrelserna och
            även i de statliga myndigheterna än som är fallet i dag.
          </note>
          <note>
            Jag skulle vilja se mer aktivitet där från er sida än som sker
            i dag. Det går inte att låta detta vara en fråga bara för styrelser.
            Här har vi möjligheter att via ägardirektiv eller regleringsbrev
            tala om hur vi vill ha det. Skulle vi kunna få ett svar om det
            och få en större aktivitet från regeringens sida i den frågan?
          </note>
          <note type="speaker">
            Anf. 80 KARIN PILSÄTER (fp) replik:
          </note>
          <note>
            Herr talman! För att ge ett konkret svar kan jag säga att det
            är möjligt att inte varje ord i utskottstexten är vägt på den
            guldvåg som det borde ha vägts på. Det är självklart att man ska
            ha kompetens och då inte bara tillräcklig sådan. Det gäller också
            att försöka få tag i den största kompetensen.
          </note>
          <note>
            Jag och, tror jag, även Kent Persson tillhör dem som tror att
            det även om man ser till kompetensen är fullt möjligt att i de
            flesta styrelser på ett mycket påtagligt sätt öka andelen kvinnor
            som har önskad kompetens. Jag tror att huvudproblemet är att man
            väldigt mycket har förutfattade meningar och att det handlar om
            gamla traditioner när det gäller vad som är kompetens och hur
            man ska se ut när man är kompetent.
          </note>
          <note>
            Jag erinrar mig Bosse Ringholms förklaring för ett par år sedan
            till att Finansdepartementet i stort sett bara utsåg män. Förklaringen
            var att kvinnorna inte hade rätt sorts kompetens. Man frågar sig
            då i vilken ända av kroppen kompetensen förväntades sitta.
          </note>
          <note>
            Nej, det är helt rätt. Det är klart att vi inte kan vara helt
            nöjda utan att man måste gå vidare. Men samtidigt tycker jag inte
            att man ska ge avkall på kompetenskraven. Jag är helt övertygad
            om att det inte heller behövs.
          </note>
          <note type="speaker">
            Anf. 81 ALF ERIKSSON (s) replik:
          </note>
          <note>
            Herr talman! För att det ska bli tydligt vid voteringen vill
            jag säga att jag yrkar bifall till motiveringen i reservation
            6.
          </note>
          <note>
            Karin Pilsäter uppehåller sig vid skillnaden mellan beredningar,
            beroende på i vilken fas försäljningsprocessen är i. Men det är
            inte det som kritiseras. Kritiken från Riksrevisionen gällde att
            regeringen i budgetpropositionen hösten 2006 säger att man innan
            en proposition avlämnas till riksdagen ska göra en genomlysning
            och en analys av de statliga företagen, en analys av för och mot
            en försäljning. Men när propositionen kommer till riksdagen har
            man inte gjort det. Det är det som kritiken gäller. Man ska göra
            det man själv lovar. Det är viktigt i sammanhanget.
          </note>
          <note>
            Herr talman! Föredöme är också ett viktigt instrument för de
            statliga företagen. År 2003 fattade en enig riksdag beslut om
            att ta bort bonussystemen för dem i ledningen i de statliga bolagen.
            När den blå alliansen tillträdde gick Maud Olofsson ut och sade
            att det inte var bra utan att man skulle överväga att återinföra
            bonussystemen samt att de statliga företagsledningarna var löneledande
            på grund av 2003 års beslut. Detta är fel.
          </note>
          <note>
            I höstas när finanskrisen uppdagades sade Mats Odell, med stöd
            av finansministern, att just bonussystemen var en av bovarna när
            det gäller den finanskris som vi har och att företagsledningarna
            tagit alldeles för stora risker. Vilken uppfattning har Karin
            Pilsäter i den frågan och när det gäller bonussystemen för vd:arna
            i de statliga företagen?
          </note>
          <note type="speaker">
            Anf. 82 KARIN PILSÄTER (fp) replik:
          </note>
          <note>
            Herr talman! Beredningen och budgetpropositionen 2006 är sådant
            som näringsutskottet ett antal gånger har diskuterat och fattat
            beslut om. I våras gjorde även konstitutionsutskottet i sitt granskningsarbete
            en väldigt noggrann genomgång och konstaterade att fel inte begåtts
            på det sätt som ni har hävdat. Ibland känns det lite grann som
            att man möjligen har lagt karbonpapper i käften. Jag anser nämligen
            att frågan är tillräckligt många gånger genomtröskad och att vi
            möjligen kan lägga det här bakom oss.
          </note>
          <note>
            På samma sätt är det med de bonussystem som Maud Olofsson i ett
            tidigare skede gjort vissa uttalanden om att man kunde överväga.
            Det övervägandet har vid det här laget för ungefär ett år sedan;
            jag kommer inte ihåg det exakta datumet landat i att de nya direktiven
            nu är framlagda. Där återinförs inte möjligheten att införa bonussystem,
            så även det känns lite grann som gårdagens debatt om nu inte Alf
            Eriksson förväntat sig att jag skulle kommentera Mats Odells uttalanden
            om finanskrisen. Det tycker jag att jag här och nu kan avstå från.
          </note>
          <note type="speaker">
            Anf. 83 ALF ERIKSSON (s) replik:
          </note>
          <note>
            Herr talman! Jag måste säga att jag inte blev riktigt klok på
            svaret om bonussystemen. Inte heller så sent som i torsdags förra
            veckan i en interpellationsdebatt med Maud Olofsson tog hon avstånd
            från bonussystemen. Hon hänvisade till att 2003 års beslut var
            fel. Fortfarande säger hon, vilket är felaktigt, att direktörerna
            i de statliga företagen på grund av detta har blivit löneledande.
          </note>
          <note>
            En annan fråga som Karin Pilsäter var inne på i sitt tidigare
            anförande gäller Vattenfall. I ett av de tidigare betänkandena
            under den här mandatperioden säger regeringsmajoriteten att Vattenfall
            inte är föremål för utförsäljning under denna mandatperiod. Nu
            börjar mandatperioden att gå mot sitt slut. Hur blir det? Vill
            Karin Pilsäter sälja Vattenfall under nästa mandatperiod, eller
            var ligger den frågan?
          </note>
          <note>
            Jag kan bara upplysa Karin Pilsäter om att vi sitter här med
            en mobiltelefon vars nätoperatör är ett helägt statligt norskt
            bolag. Den svenska staten har sålt börsen till ett helstatligt
            bolag i Dubai. Är det bara svenska staten som inte ska äga saker
            och ting över gränserna? Varför denna indignation över att svenska
            staten äger företag som har verksamhet över gränserna?
          </note>
          <note type="speaker">
            Anf. 84 KARIN PILSÄTER (fp) replik:
          </note>
          <note>
            Herr talman! Svenska staten äger företag som bedriver verksamhet
            lite kors och tvärs, här och var, över jordklotet. En del är välkänt.
            Det är till exempel det stora delägandet i Telia Sonera, som har
            mycket stor verksamhet i Finland och i många andra länder.
          </note>
          <note>
            Vad jag syftade på här var framför allt den diskussion som Per
            Bolund tog upp om att problematisera verksamhetens innehåll i
            andra länder. I det fallet har det också en mycket stark koppling
            till vilken energipolitik som bedrivs i ett visst land.
          </note>
          <note>
            Nu samarbetar vi visserligen i Europeiska unionen där energifrågorna
            står väldigt högt på dagordningen. Det bästa sättet att påverka
            europeisk energiomställning kanske inte är att vara ägare av en
            spelare i ett annat land.
          </note>
          <note>
            Jag vet inte riktigt var du har fått detta med indignation ifrån.
            Jag bara påtalar att det inte alltid är helt enkelt att bedriva
            verksamhet på kommersiella marknader, och särskilt inte i konkurrens
            i andra länder, när man tycker att det kan finnas politiska skäl
            till att man vill strukturera om arbetet på ett annat sätt.
          </note>
          <note>
            Jag tror att även den svenska energipolitiken i första hand ska
            bedrivas genom politiska riktlinjer, skatter, styrmedel och så
            vidare. Det måste ändå vara huvudspåret för energiomställning
            och utveckling även i vårt land och inte att man har ett visst
            företag som bedriver delar av verksamheten. De företag man äger
            och bedriver verksamhet i ska naturligtvis skötas på bästa sätt.
          </note>
          <note>
            Alf Eriksson frågar mig här vad jag tycker i förhållande till
            det Maud Olofsson sade häromdagen. Ta den diskussionen med Maud
            Olofsson. Hon är en stor flicka och kan tala för sig själv. Jag
            klargjorde bara att det enligt de regelverk som gäller inte är
            aktuellt att återinföra bonusar.
          </note>
          <note type="speaker">
            Anf. 85 PER BOLUND (mp) replik:
          </note>
          <note>
            Herr talman! Jag kan konstatera att det finns väldigt stora oklarheter
            i hur regeringen egentligen ser på ägarfrågan, vilket ansvar man
            har som ägare och om man över huvud taget ska ta ett ägaransvar.
            Det är väldigt intressant. Det vore bra att här få klarlagt vad
            det är för linje som egentligen gäller.
          </note>
          <note>
            Maud Olofsson skriver i regeringens redogörelse för statliga
            bolag, som finns på nätet, att staten ska vara en föregångare
            som ägare och ta ett större ansvar än vad vanliga ägare gör. Det
            är en linje som jag kan ha väldigt stor sympati för. Däremot har
            utskottets majoritet med Karin Pilsäter själv i spetsen i yttrandet
            sagt att bolag ska drivas på rent marknadsmässiga grunder. Man
            ska inte alls styra bolagen politiskt.
          </note>
          <note>
            Vilken linje är det egentligen som gäller? Det vore väldigt intressant
            att veta. Det verkar vara något slags glidande plan där det är
            okej att öka andelen kvinnor i styrelserna, vilket jag tycker
            är en väldigt bra reform. Däremot är det inte okej att kräva att
            bolagen till exempel ska ta miljöhänsyn och släppa ut mindre växthusgaser.
          </note>
          <note>
            Var går gränsen för när staten får gå in och styra bolagen? Finns
            det någon sådan gräns?
          </note>
          <note type="speaker">
            Anf. 86 KARIN PILSÄTER (fp) replik:
          </note>
          <note>
            Herr talman! Jag tycker inte att det finns någon motsatsställning
            mellan de fallen. Det skulle egentligen kräva mycket mer tid för
            att föra en sådan diskussion. Det är intressanta och viktiga frågor
            som Per Bolund här tar upp. Jag skulle inom parentes önska att
            vi kan föra den här typen av debatter mer om sådana frågor och
            mindre om sådant som varit och är genomtröskat många gånger om.
          </note>
          <note>
            Det finns ingen motsats mellan att agera på marknadsmässiga villkor
            och samtidigt utöva ägarstyrning. Alla ägare ska utöva en ägarstyrning,
            i varje fall om de är goda ägare. Företagens långsiktiga framgång
            bygger på mer än att man ser till att kortsiktigt maximera sina
            vinster.
          </note>
          <note>
            Det ligger ett stort ansvar på ägare av både statliga och privata
            bolag att rusta företaget så att man är attraktiv bland kunder,
            samarbetspartner och leverantörer både i dag och i framtiden.
            Det kan man göra genom att bland annat vara just ett föredöme
            på jämställdhetssidan och miljösidan, när det gäller socialt ansvar
            och på många andra områden. Det står inte på något sätt i någon
            motsatsställning till att verksamheten ska bedrivas på marknadsmässiga
            villkor.
          </note>
          <note>
            Man får däremot tänka sig för om man tycker att det är ett lämpligt
            redskap att ställa upp andra regler som är mycket mer långtgående
            än vad lagstiftningen säger och marknaden i övrigt jobbar med.
            Vill vi genomföra en större förändring på marknaden, exempelvis
            vid energiomställning, anser jag, regeringen och alliansen att
            det är de generella regelverken man måste använda. Det är inte
            bara Vattenfall i Sverige som ska agera annorlunda. Även andra
            energibolag ska då pressas att följa andra regelverk. Det får
            man samköra.
          </note>
          <note>
            När det gäller energiomställningen i Tyskland känns det som att
            det viktiga är att Vattenfall givet de regelverk som finns är
            ett föredöme. Det är en väldigt komplicerad diskussion. Är det
            bättre att den svenska staten inte äger ett företag som driver
            kolkraftverk och i stället säljer dem till någon annan kanske
            sköter dem på ett sämre sätt? Det är inte helt enkla frågor.
          </note>
          <note type="speaker">
            Anf. 87 PER BOLUND (mp) replik:
          </note>
          <note>
            Herr talman! Om du frågar mig tycker jag att man ska använda
            bolaget för att styra mot hållbar utveckling. Vattenfall är ett
            väldigt viktigt verktyg just för att det har en så stor verksamhet
            i Sverige och i andra länder.
          </note>
          <note>
            Det är fortfarande lite oklart. Karin Pilsäter sade i ett tidigare
            inlägg att staten ska föregå med gott exempel innan man pekar
            finger åt andra. Det är väldigt intressant. Jag utgår från att
            det måste gälla även klimatfrågan. Hur ska det gå till?
          </note>
          <note>
            Karin Pilsäter sade att det inte fanns någon motsättning mellan
            att ta ett ägaransvar och att driva företaget marknadsmässigt.
            Jag ser inte att det finns någon som helst motsättning mellan
            att man styr bolaget och samtidigt agerar i den totala energipolitiken
            som berör alla bolag. Varför skulle det finnas en sådan motsättning?
            Det går att göra bäggedera.
          </note>
          <note>
            Det sägs att vi ska föregå med gott exempel innan vi pekar finger
            åt andra. Den svenska regeringen har nu ställt sig bakom ett mål
            att vi ska minska utsläppen i Europa med 20 procent, eller upp
            till 30 procent om vi får ett globalt avtal.
          </note>
          <note>
            Vattenfall, som är ett helägt statligt svenskt bolag, planerar
            tvärtom att öka sina utsläpp. Det ska bygga nya kolkraftverk i
            Tyskland. Är det ett exempel på att företaget agerar i linje med
            den svenska regeringen eller inte?
          </note>
          <note>
            För mig är det uppenbart att bolaget går en helt annan väg än
            vad som slagits fast i den svenska politiken. Det påverkar hela
            Sveriges trovärdighet i klimatfrågan. Vad ska en tysk tro om den
            svenska regeringens linje?
          </note>
          <note>
            Man säger å ena sidan i vackra brandtal att det är så viktigt
            att minska koldioxidutsläppen. Samtidigt drar man in vinster från
            den tyska marknaden genom att man släpper ut väldigt mycket koldioxid
            och gör det svårare för Tyskland att uppnå sina klimatmål.
          </note>
          <note>
            Det måste finnas en rimlighet i avvägningarna. Jag tycker att
            regeringen inte gör någon avvägning alls. Ibland tycker man att
            det är bra att styra, som när det gäller kvinnorepresentation.
            Men när det gäller koldioxidutsläpp ska man över huvud taget inte
            styra.
          </note>
          <note>
            Jag misstänker att det snarare har att göra med vilka ambitioner
            man har på de olika politikområdena. På jämställdhetsområdet kan
            man tänka sig att agera och göra någonting. Men på miljöområdet
            har man inga ambitioner.
          </note>
          <note type="speaker">
            Anf. 88 KARIN PILSÄTER (fp) replik:
          </note>
          <note>
            Herr talman! Det är inte korrekt att det inte sker någon styrning
            av Vattenfall. Det är ett väldigt tydligt exempel på att det är
            väldigt komplicerade frågor. Om man gör det enkelt för sig kan
            man komma med snabba svar.
          </note>
          <note>
            Jag hör till ett parti där vi tidigare har gjort det ganska enkelt
            för oss i det fallet genom att säga att staten inte ska äga företaget.
            Nu har en överenskommelse, som pekades på här tidigare. Under
            mandatperioden är det inte aktuellt.
          </note>
          <note>
            Principiellt håller jag personligen fast vid ståndpunkten att
            det vore den bästa långsiktiga lösningen. Men jag inser också
            att såsom företaget är uppbyggt i dag med samägande av kärnkraftverk
            och allt som finns är det inte bara att lägga ut det på Blocket,
            om man säger så.
          </note>
          <note>
            Det kräver en lång process. Jag förutsätter att vi efter den
            bolagsgenomgång som ska komma för Vattenfall får anledning att
            ta itu med fördjupade diskussioner om alla dessa mycket komplexa
            och inte alldeles lätta avvägningar som gäller det bolaget.
          </note>
          <note>
            När det gäller andra bolag kan jag säga att det är mer enkelt
            och tydligt att man inte ska utöva en ägarstyrning som innebär
            att man gör långtgående avvikelser från det som gängse gäller
            på marknaden. Exempelvis kommer det ibland fram krav på SBAB att
            de ska låna ut mycket mer eller att de ska låna ut till betydligt
            lägre räntor än vad marknadsräntan generellt är. Där tycker jag
            att det är mycket lättare att säga att det är helt fel sätt att
            agera. Man ägnar sig åt konkurrenssnedvridning genom den säkerhet
            man ändå har genom att man har staten som ägare. Det gör ju att
            man vet att man aldrig kommer att kunna gå i konkurs, att man
            kan konkurrera på osjysta villkor med andra företag och så vidare.
            Där är det mer tydligt vad man avser med skillnaden mellan att
            utöva ägarstyrning och att man ändå måste agera på marknadsmässiga
            villkor. Ta den styrning som tydligt nu har kommit till uttryck
            när det gäller Svenska Spel det är samhällsintresset av att människor
            inte ska dras in i spelberoende som är viktigare än det kortsiktiga
            vinstintresset och expansionslusten i Svenska Spel. Det har tidigare
            varit det som har stått överst på dagordningen.
          </note>
          <note type="speaker">
            Anf. 89 HANS ROTHENBERG (m):
          </note>
          <note>
            Herr talman! Det har varit ett intressant och spännande år för
            många av de bolag som har eller har haft staten som ägare. I samband
            med detta har frågan om synen på ägandet blivit aktuell. Varför
            ska man äga? Varför ska staten äga i vilket syfte? Varför ska
            staten inte äga bolag?
          </note>
          <note>
            Det finns två kategorier av statliga bolag: företag som verkar
            under marknadsmässiga villkor och företag som har särskilda samhällsintressen.
          </note>
          <note>
            Statens främsta näringspolitiska uppgift är att ange ramar och
            regelsystem för näringslivets verksamhet och bidra till att skapa
            förutsättningar för långsiktig tillväxt. Men när staten samtidigt
            uppträder som ägare och som utformare av de regler som gäller
            för näringslivets verksamhet uppstår en rad problem. Det finns
            risk för konkurrenssnedvridning, risk för mindre goda investeringsbeslut
            och även svårigheter att tillföra kapital till företag som behöver
            kapital för att kunna expandera.
          </note>
          <note>
            Herr talman! Grundprincipen måste därför vara att konkurrensutsatt
            verksamhet ska bedrivas i privat regi. Att minska det statliga
            ägandet av företag syftar till att renodla statens roll som lagstiftare
            och normgivare och att stärka de privatiserade företagens möjligheter
            att utvecklas. Det har gjort det möjligt, och gör det möjligt,
            att amortera på statsskulden. Det förbättrar förutsättningarna
            att fokusera på statens viktiga och primära åtaganden, till exempel
            vård, skola och infrastruktur och att möta framtida utmaningar
            med en stor andel av vår befolkning som blir äldre.
          </note>
          <note>
            På sikt bör staten egentligen enbart kvarstå som ägare då tungt
            vägande skäl talar för detta, såsom samhällsintresseskäl. Det
            kan finnas företag som det är nödvändigt att staten äger fortsättningsvis,
            till exempel när ett naturligt monopol råder eller när starka
            samhällsintressen talar för statligt ägande.
          </note>
          <note>
            Det kan också vara motiverat med ett fortsatt statligt ägande
            om det föreligger särskilda nationella intressen eller samhällsuppdrag
            som annars inte kan hanteras utan ett statligt inflytande.
          </note>
          <note>
            Herr talman! Den här synen på det statliga ägandet av företag
            är på många armlängders avstånd från vad framför allt Socialdemokraterna
            och Vänsterpartiet står för. Dessa partier har som bekant ett
            starkt ideologiskt avståndstagande till frågan om försäljning
            av statliga företag. Det kommer också till tydligt uttryck i partiernas
            motioner och även i de anföranden vi har lyssnat på under den
            senaste timmen.
          </note>
          <note>
            Det har i motionsfloran också framkommit önskemål om att skapa
            fasta och låsta regelverk som ska användas vid försäljningar av
            statliga företag. Det är lättare sagt än gjort och dessutom inte
            någon särskilt bra idé.
          </note>
          <note>
            Varje affär är unik. Varje affär måste få vara unik med sina
            särskilda förutsättningar. Därför är ett enhetligt regelverk inte
            någonting som vare sig är särskilt lämpligt, bra eller möjligt.
            I stället måste självfallet olika strategier tillämpas för olika
            bolag. Varje försäljningsprocess måste utformas med utgångspunkt
            i respektive företag just för att det ska vara en försäljningsprocess
            där man får rätt pris för det man säljer och inte en utförsäljningsprocess
            där man inte får rätt pris. Det är stor skillnad på de båda uttrycken,
            vilket vi kanske får anledning att återkomma till i en och annan
            replikväxling.
          </note>
          <note>
            Herr talman! Som har sagts många gånger tidigare måste varje
            försäljning anpassas till det rådande marknadsläget. Det har vi
            sett goda exempel på under det gångna året. Det måste göras så
            att försäljningen ger det bästa möjliga affärsmässiga utfallet
            för skattebetalarna.
          </note>
          <note>
            Jag skulle vilja nämna några ord om de försäljningar som har
            skett under det gångna året. Konstitutionsutskottets granskning
            under våren 2008 av försäljningen av vissa statliga bolag visade
            att den bedömning som regeringen gjorde beträffande inhämtandet
            av upplysningar från myndigheter, från organisationer och från
            enskilda innan regeringen begärde bemyndigande för försäljningarna
            inte stred mot regeringsformen. Den stod tvärtom i överensstämmelse
            med både det här och med vedertagen praxis.
          </note>
          <note>
            Det är fullständigt självklart att beredning sker i enlighet
            med regeringsformens krav. Riksdagens tillkännagivanden bör inte
            användas för att uttala den typen av självklarheter.
          </note>
          <note>
            Vi har rekordförsäljningen av Vin &amp; Sprit för 55 miljarder kronor.
            De som ansågs vara kvalificerade bedömare på området anade att
            det skulle vara bra om staten kunde få 40 miljarder kronor för
            Vin &amp; Sprit.
          </note>
          <note>
            Kraxandet från olyckskorparna tar sig allehanda uttryck. Vänsterpartiet
            vill utöka ägandet. Vänsterpartiet vill enligt sina ideologiska
            principer att staten snarare ska äga fler bolag, som gärna konkurrerar
            på affärsmässiga villkor, än de bolag som regeringen har fått
            riksdagens bemyndigande att sälja, såsom Vin &amp; Sprit. Affären
            med Vin &amp; Sprit tog många på sängen, inte minst dem från oppositionen
            som omgående och förmodligen utan att ha tagit del av hela affärens
            innebörd i pressmeddelanden gick ut och kritiserade regeringen
            för att ha sålt Vin &amp; Sprit för billigt. Det var väl ett av 2008
            års mest minnesvärda självmål.
          </note>
          <note>
            Försäljningen av Vin &amp; Sprit, herr talman, är ett tydligt exempel
            på en god affär. Därigenom har vi också kunnat minska statsskulden.
            Sammantaget innebär detta också möjligheter till god förvaltning
            av det statliga ägandet genom att man fokuserar på de bolag som
            staten bör äga och som staten av olika skäl har anledning att
            äga.
          </note>
          <note>
            Vi ser fram emot att kunna renodla statens roll som ansvarstagande
            ägare för de bolag som man fortsätter att äga det finns bemyndigande
            att sälja ytterligare statliga bolag och att kommande försäljningar
            ska ske vid lämpligt tillfälle. Och bolagen ska inte säljas till
            vilket pris som helst och inte till varje pris, utan till rätt
            pris.
          </note>
          <note type="speaker">
            Anf. 90 ALF ERIKSSON (s) replik:
          </note>
          <note>
            Herr talman! Det talas mycket om ideologi den här eftermiddagen,
            och det är väl inget fel i det. Det är jättebra. Det är också
            bra att det finns olika uppfattningar. Då skärps argumenten, och
            skillnaderna blir tydliga. Därom tror jag inte att vi har någon
            delad uppfattning. Däremot tycker jag att det finns anledning
            att lufta argumenten lite ytterligare.
          </note>
          <note>
            En av statens uppgifter är att bedriva regionalpolitik att se
            till så att samma förutsättningar gäller för befolkningen oavsett
            om man bor i glesbygd eller i storstadsmiljö.
          </note>
          <note>
            Apoteket är ett exempel på en sådan verksamhet som ska bedrivas
            på det här sättet. Posten är en annan.
          </note>
          <note>
            Om man då ska försälja dessa verksamheter föreställer jag mig
            att det inte finns någon kapitalist som är så dum att han lägger
            ned stora pengar där det bor 4 personer per kvadratkilometer.
            Han lägger pengarna där det finns 4 000 personer per kvadratkilometer.
            Det är där som pengar finns att hämta. Vad händer då med de 4
            som bor i glesbygd? Vilken service får de? En av uppgifterna för
            staten är att bedriva statlig verksamhet. På så sätt får vi en
            regionalpolitik som ger folk möjlighet att bo i hela landet.
          </note>
          <note>
            Sedan blev jag aningen förvånad när jag lyssnade på Hans Rothenberg.
            Enligt Hans Rothenbergs argumentation ska allt som staten ska
            reglera med regler säljas ut. Det går inte ha regler och statlig
            verksamhet samtidigt. Vi reglerar också polisen. Ska den också
            säljas ut?
          </note>
          <note type="speaker">
            Anf. 91 HANS ROTHENBERG (m) replik:
          </note>
          <note>
            Herr talman! Det var en rejäl tvist som Alf Eriksson fick in
            på slutet. Jag kan missminna mig, men jag tror inte att någon
            riksdag har givit något som helst bemyndigande att ens sälja ut
            en axelklaff av polisens tillgångar. Jag tror att vi kan lämna
            den saken. Polisen, stay where you are!
          </note>
          <note>
            Jag tyckte att den ideologiska synen framgick väldigt tydligt
            av Alf Erikssons inledningsanförande. Här handlar det om att återta
            bemyndiganden. Här handlar det om att gå tillbaka till den tid
            då Socialdemokraterna själva satt i regeringsställning. Kom ihåg
            att det fanns ett antal bemyndiganden om att sälja statliga bolag
            under den tid som ni hade regeringsmakten. Det verkar som om den
            delen av historien ganska lätt har suddats ut. Det fanns faktiskt
            bemyndiganden om att sälja på den tiden.
          </note>
          <note>
            Apoteket och Posten är intressanta exempel. Vi har haft en lång
            och intensiv debatt i den här kammaren om apoteksmonopolets upphörande.
            I det fallet handlar det inte, vilket Alf Eriksson nästan vill
            antyda, att statens hela andel av Apoteket ska försvinna. Staten
            kommer tvärtom att behålla en stor andel av Apoteket. Servicen
            kommer att kunna förbättras. Det är en av de viktiga delarna i
            den här förändringen av monopolet.
          </note>
          <note>
            När det gäller Posten har vi sett samgåendet mellan den danska
            och svenska posten som ett medel att stärka den affärsmässiga
            utvecklingen av Posten och skapa bättre förutsättningar för att
            upprätthålla den samhällsomfattande posttjänsten, inte minst i
            glesbygd och inte minst för privatpersoner. Detta var syftet med
            Posten. Skräm inte med den varg som inte har kommit, Alf Eriksson!
          </note>
          <note type="speaker">
            Anf. 92 ALF ERIKSSON (s) replik:
          </note>
          <note>
            Herr talman! Hans Rothenberg säger att alla apotek inte ska säljas
            ut. Samtidigt brukar regeringen hävda här i kammaren att företagen
            ska bedriva verksamhet på likvärdiga villkor. Är det likvärdiga
            villkor att staten, vad jag förstår, ska ställa krav på de delar
            som är kvar av Apoteket att bedriva den mer kostnadskrävande servicen
            ute i glesbygd samtidigt som det privata kapitalet, som äger apoteken
            där det bor 4 000 människor per kvadratkilometer, ska få plocka
            hem vinsterna på den delen utan att på något sätt ta ansvar för
            helheten och den regionalpolitiska utjämningen?
          </note>
          <note>
            En annan ideologisk fråga som är uppe nästan varje dag i den
            här kammaren är ordet valfrihet. I stället för att man ska ha
            en service som samhället består med ska det finnas en katalog
            med olika aktörer. Sedan ska konsumenten välja. De pensionärerna
            som jag träffar på pensionärsmötena är oerhört upprörda över detta.
            Man har jobbat hela sitt liv för att få en god service på sin
            ålderdom, och den ska vara lättillgänglig. Man ska inte behöva
            sitta med en stor katalog och läsa någonting som man har väldigt
            svårt att förstå och jämföra den ena med den andra. Man vill ha
            det lättillgängligt.
          </note>
          <note>
            Jag återkommer till Apoteksfrågan eftersom den är ett så tydligt
            exempel. Varför ska jag, som bor där det bor 4 000 människor per
            kvadratkilometer, behöva läsa ut vilket apotek som är viktigast?
            Är det inte bra med den service vi har?
          </note>
          <note type="speaker">
            Anf. 93 HANS ROTHENBERG (m) replik:
          </note>
          <note>
            Herr talman! Jag får nästan intrycket att Alf Eriksson sätter
            begreppet tillgänglighet och att inte kunna välja på samma nivå.
            Att kunna välja bland flera alternativ är, om något, tillgänglighet.
            Vi har diskussioner om apoteksmonopolets upphörande. Jag tycker
            faktiskt att det finns ett ansvar hos både oppositionen och majoriteten
            att ge en rimlig och rättvis bild av vad som händer och vilket
            beslut som riksdagen har fattat.
          </note>
          <note>
            Det handlar inte om att sälja alla apotek. Staten kommer att
            behålla en mycket stor ägarandel av apoteken. Genom att sprida
            ägandet kommer man också att kunna göra valfriheten större. Det
            gläder mig att Alf Eriksson tar upp begreppet valfrihet. Det diskuteras
            alltför lite i den politiska debatten, inte minst när det gäller
            den offentliga servicen.
          </note>
          <note>
            Jag håller inte med om att fler möjligheter att bedriva apoteksverksamhet
            skulle vara ett problem i regionalpolitiska sammanhang. Vi har
            haft den debatten. Vi kommer säkert att ha den framöver. Posten
            och apoteken är faktiskt funktioner där det finns ett samhällsintresse.
            Det är också därför som regeringen och den nuvarande majoriteten,
            som förhoppningsvis blir en ganska bestående majoritet, inte har
            lagt fram något förslag om att ta bort ägarandelen från staten
            när det gäller Posten och Apoteket.
          </note>
          <note>
            Det här är att skrämmas med den varg som ännu inte har ylat.
          </note>
          <note type="speaker">
            Anf. 94 KENT PERSSON (v) replik:
          </note>
          <note>
            Fru talman! Den här vargen kanske ylar i morgon, Hans Rothenberg.
            Det vet vi inte någonting om.
          </note>
          <note>
            Hela ditt anförande var en argumentation för fortsatt utförsäljning.
            Du tog också upp massvis med argument varför. Vi ska renodla den
            statliga verksamheten. Det ska råda sund konkurrens, och därför
            ska vi inte heller äga. Det som skulle tala för ett ägande är
            att det finns starka samhällsintressen. Men du ger inte några
            som helst exempel på vilka företag du diskuterar och tänker dig.
            På vilket sätt skulle konkurrensen förbättras på marknaden om
            vi säljer ut Vattenfall, SBAB, Nordea, LKAB med flera statliga
            företag? På vilket sätt förbättrar vi då konkurrensen på marknaden?
            Det måste ni förklara.
          </note>
          <note>
            Vi ska också sälja ut när marknadsläget är det bästa möjliga
            och till rätt pris. När vet vi att det är det bästa läget? När
            vet vi att vi får det bästa priset? Det går inte att svara på
            den typen av frågor. Det bästa läget kanske är just i dag. Det
            är poängen i våra resonemang om varför vi tycker att vi ska återta
            bemyndigandet.
          </note>
          <note>
            När vi i Vänsterpartiet pratar om statligt ägande pratar vi utifrån
            att det är viktigt att staten har ett starkt inflytande över infrastrukturen
            i Sverige. Då pratar jag också om den finansiella infrastrukturen
            som är grundbulten för att samhället ska fungera. Det är själva
            blodomloppet. Det vill ni ytterligare försämra genom att sälja
            ut de två vi har, SBAB och Nordea.
          </note>
          <note type="speaker">
            Anf. 95 HANS ROTHENBERG (m) replik:
          </note>
          <note>
            Fru talman! Det är just detta som är det viktiga med ägandet:
            ansvaret. Jag kommer ihåg för ungefär ett år sedan då vi hade
            motsvarande debatt. Jag började då mitt anförande med att säga
            att ägande förpliktar. Ägande förpliktar i alla sammanhang.
          </note>
          <note>
            Kent Persson tar upp exemplen LKAB och Vattenfall, som om de
            skulle läggas ut på Blocket eller säljas på något annat sätt.
            Men det är ju faktiskt helt klart: Vattenfall ska icke säljas.
            LKAB ska icke säljas. Under den här mandatperioden är det sex
            bolag av statens totalt 55 som det finns ett bemyndigande att
            sälja.
          </note>
          <note>
            När det gäller Nordea var det den finansiella krisen i början
            av 1990-talet som gjorde att staten då fick gå in och vara städgumma.
            Men den regering som satt vid makten i tolv år därefter gjorde
            inga ansträngningar att återställa ordningen och återföra banken
            till den rimligt fria marknad där den borde figurera i dag.
          </note>
          <note>
            Jag tycker att det är lite intressant när Kent Persson frågar
            vad som är det bästa läget. Kent Persson och Vänsterpartiet har
            i många sammanhang talat om åtminstone när det sämsta läget är.
            Det är nämligen varje gång det ska säljas. Varje gång som ett
            statligt bolag det kan vara en aktie eller någonting över huvud
            taget ska säljas är det fel. Det är fel tajmning. Det är fel process.
            Det är fel på det mesta. Där har vi i alla fall fått ett svar.
            När är det som sämst att sälja? Hværgang!
          </note>
          <note>
            Men när är det då som bäst att sälja? Där tycker jag att det
            är ganska intressant att det inte finns någonting i den kritik
            som har kommit från oppositionen om vad som skulle ha varit bättre,
            till exempel i Teliaaffären. Skulle det ha varit en vecka tidigare,
            tre månader senare eller aldrig?
          </note>
          <note type="speaker">
            Anf. 96 KENT PERSSON (v) replik:
          </note>
          <note>
            Fru talman! Nu är det så att Hans Rothenbergs historiebeskrivning
            inte stämmer riktigt med verkligheten. Vi har från Vänsterpartiets
            sida varit med tidigare och sålt ut företag när vi har tyckt att
            det varit nödvändigt och det inte fanns några starka skäl för
            statligt ägande. Sådana ställningstaganden kommer vi att göra
            från fall till fall.
          </note>
          <note>
            När det gäller de här bolagen har vi varit emot försäljning,
            men inte utifrån om priset har varit rätt eller fel. Det är ju
            jättesvårt att bedöma. Egentligen är det väl så att marknaden
            alltid hävdar att priset är det rätta. Det är ju det man får betalt.
            Det handlar mer om långsiktigheten är detta en god affär?
          </note>
          <note>
            För Vin &amp; Sprit fick vi 55 miljarder, sade Hans Rothenberg. Det
            stämmer inte. 62 miljarder fick vi in. Det är väldigt mycket pengar,
            men om det är en god affär på lång sikt vet vi inte. Det får liksom
            historien utvisa. Däremot vet vi nu att 60 stycken har fått gå
            på grund av omstruktureringen av Vin &amp; Sprit. Det är en sanning
            som vi har i alla fall.
          </note>
          <note>
            I övrigt har jag inte fått reda på så mycket. Det vi har en klar
            bild av är att man från moderat håll säger att Vattenfall och
            LKAB inte ska säljas. Från Folkpartiets håll har vi en helt annan
            syn. Där är Vattenfall ett potentiellt objekt för försäljning.
            Det här får ni väl slita med inom alliansen.
          </note>
          <note>
            För vår del är det oerhört viktigt att viktig infrastrukturell
            verksamhet ägs av staten, för den har ett annat syfte än bara
            det kortsiktiga vinstintresset. Det finns ett nationellt syfte
            att den och dess verksamhet finns tillgänglig över hela landet.
            Det är det som är den stora skillnaden mellan vår politik och
            alliansens politik.
          </note>
          <note type="speaker">
            Anf. 97 HANS ROTHENBERG (m) replik:
          </note>
          <note>
            Fru talman! Det är den här kammaren, riksdagen, som beslutar
            och ger bemyndigande om att sälja eller att förändra ägandet i
            stora drag. Och här finns det ingenting inget underlag eller beslut
            om bemyndigande om att sälja Vattenfall eller något av de bolag
            som Kent Persson nämner. Jag tycker att Vattenfall, LKAB, Samhall
            och även Posten är exempel där det finns anledning för staten
            att ha ett engagemang och att ha det via ägande. Men det kan förändras
            över tid.
          </note>
          <note>
            Jag tycker till exempel att den diskussion som har funnits om
            Vattenfalls ägarandel i Tyskland är ganska intressant. Å ena sidan
            bygger man nya kolkraftverk. Å andra sidan kan man säga att Vattenfall
            tar ett ansvar i ett annat land genom att bygga moderna kolkraftverk
            som är bättre än dem som rangeras ut och genom hanteringen av
            koldioxid. Då är frågan: Tycker man att det är en bra idé att
            Vattenfall frånhänder sig det ansvaret och kanske lämnar över,
            säljer, till någon annan ägare som inte tar det ansvaret?
          </note>
          <note>
            Det finns en komplexitet när det gäller Vattenfall. Ska svenska
            bolag agera på det viset på utländsk mark? Jag tycker att vi kan
            diskutera det, och det kommer vi att få anledning att göra både
            den här mandatperioden och kommande mandatperioder. Att sälja
            Vattenfall i sin helhet det vet Kent Persson, alla i kammaren
            och nu också alla andra som lyssnar på den här debatten är inte
            aktuellt.
          </note>
          <note>
            Kent Persson tog upp i sitt inledningsanförande att den som tänker
            följa sina principer ska man vara rädd för i politiken. Ja, om
            man inte ska vara rädd för Kent Persson hoppas jag att det inte
            beror på att Kent Persson saknar principer. Debatten har visat
            att det finns många principer vad gäller synen på statligt ägande.
          </note>
          <note>
            Överläggningen var härmed avslutad.
          </note>
          <note>
            10 § Kommunala kompetensfrågor m.m.
          </note>
          <note>
            Föredrogs
          </note>
          <note type="speaker">
            Anf. 98 PHIA ANDERSSON (s):
          </note>
          <note>
            Fru talman! I detta betänkande behandlas propositionen Kommunala
            kompetensfrågor m.m. tillsammans med 16 motioner från allmänna
            motionstiden 2007 och 2008 jämte två följdmotioner från Socialdemokraterna
            och Miljöpartiet som vänder sig mot regeringens lagförslag när
            det gäller kommunernas kompetens att ge bidrag till byggande av
            väg och järnväg. Två reservationer från Socialdemokraterna, Vänsterpartiet
            och Miljöpartiet har avgetts i fråga om kommunernas befogenheter
            att ge bidrag till byggande av väg och järnväg respektive i fråga
            om kraven på affärsmässighet i förhållande till kommunallagens
            förbud för kommuner att driva näringsverksamhet med vinstsyfte.
          </note>
          <note>
            Jag kommer i mitt anförande framför allt att belysa dessa reservationer
            och yrkar redan nu bifall till reservationerna 1 och 2 i betänkandet.
          </note>
          <note>
            Fru talman! I regeringens proposition Kommunala kompetensfrågor
            m.m. föreslås en utvidgning av kompetens av lokaliseringsprincipen
            som innebär att bidrag får lämnas till byggande av väg och järnväg
            som staten ansvarar för. Det föreslagna undantaget är endast tillämpligt
            om det finns särskilda skäl. Som särskilda skäl anges att projektet
            ska ha regional nytta för ett större område än varje enskild kommun.
            Den nya trafiklösningen måste också markant förbättra kommunikationsmöjligheterna
            i området, till exempel underlätta arbetspendling och skapa större
            arbetsmarknadsregioner eller främja företagsetableringar och utveckling
            av befintliga företag. I framför allt storstadsregioner kan det
            enligt regeringen handla om investeringar som löser upp flaskhalsar
            i trafiknätet och därmed möjliggör ökat bostadsbyggande och andra
            exploateringar. Vad som i övrigt kan utgöra särskilda skäl får
            enligt regeringen avgöras genom rättspraxis.
          </note>
          <note>
            Fru talman! Det som regeringen anger som skäl för att kommuner
            ska kunna lämna bidrag till byggande av väg och järnväg är själva
            kärnan i varför det finns ett statligt finansieringsansvar för
            infrastrukturen i landet och för att det ska kunna ske på lika
            villkor för alla kommuner i hela landet.
          </note>
          <note>
            Vi yrkar avslag på denna utvidgning av principiella skäl, vilka
            dessutom stärks av att det finns en betydande osäkerhet om hur
            staten kommer att organisera sitt ansvar för infrastrukturen i
            form av vägar och järnvägar.
          </note>
          <note>
            Prioriteringar och genomförande av statliga infrastrukturprojekt
            ska inte på det föreslagna sättet påverkas av vilka kommuner som
            kan skjuta till bidrag. Man ska inte heller skjuta över ett finansiellt
            statligt ansvar på kommunerna då det tar utrymme från andra viktiga
            saker som kommunerna ska göra. Det innebär att en sammanhållen
            och rättvis planering av Sveriges utbyggnad av infrastruktur påverkas
            negativt då ekonomiskt starka kommuner får en gräddfil vid infrastruktursatsningar
            i strid med den planering och prioritering som görs på statlig
            nivå.
          </note>
          <note>
            Fru talman! Det är för övrigt svårbegripligt att regeringen väljer
            att ta fram detta förslag i nuläget när det pågår omorganisationer
            inom både Banverket och Vägverket med förslag om delvisa bolagiseringar
            av verksamheten. Dessutom utgör Ansvarskommitténs slutbetänkande
            en grund för framtida nya organisationsformer. Det är inte rimligt,
            med så stor osäkerhet om framtida organisationsformer, att föreslå
            genomgripande förändringar i ansvarsfördelningen. Man bör invänta
            dessa.
          </note>
          <note>
            Den andra reservationen, fru talman, vill jag också belysa. I
            propositionen om kommunala kompetensfrågor, som vi nu diskuterar,
            beskrivs i 1 kap. 3 § verksamhet som ska bedrivas på affärsmässig
            grund som undantag för bland annat 2 kap. 7 § kommunallagen, eller
            som det står i det nya lagförslaget, trots bestämmelsen i 2 kap.
            7 §.
          </note>
          <note>
            Hur tolkas bestämmelsen i dag? Jo, enligt denna bestämmelse får
            kommuner och landsting bedriva näringsverksamhet om den bedrivs
            utan vinstsyfte och går ut på att tillhandahålla allmännyttiga
            anläggningar eller tjänster åt medlemmar i kommuner eller landsting.
            Kravet att det kommunala företaget inte får drivas med vinstsyfte
            innebär inte att företaget inte får ge vinst. En viss vinstnivå
            är nödvändig om företaget ska kunna ha en relativ självständighet
            och överlevnad på sikt. Däremot kan vinsten för de kommunala företagen
            inte vara ett syfte. En viss vinst kan dock vara en förutsättning
            för att tillgodose syftet med att tillhandahålla allmännyttiga
            anläggningar och tjänster.
          </note>
          <note>
            I förarbetena framhölls att bestämmelsen i 2 kap. 7 § inte ställer
            upp något absolut vinstförbud. Vad den aktuella bestämmelsen uttrycker
            är att syftet i huvudsak inte får vara att bereda vinst.
          </note>
          <note>
            Fru talman! Enligt regeringen innebär den nu föreslagna bestämmelsen
            inte någon förändring i sak jämfört med tidigare bestämmelser.
            Enligt vår mening innebär bestämmelsen en omtolkning av begreppet
            affärsmässig grund och därmed ett helt förändrat synsätt när det
            gäller villkoren för kommunal näringsverksamhet. Även ett enigt
            SKL, Sveriges Kommuner och Landsting, anser att regeringen gör
            en omtolkning av bestämmelsen; kommuner och landsting som berörs
            av bestämmelsen anser alltså detta.
          </note>
          <note>
            Vad innebär omtolkningen av gällande rätt? Den innebär att kommuner
            och landsting ska driva kommunala företag med vinst som syfte
            eftersom man undantar 2 kap. 7 § kommunallagen. Denna omtolkning
            har även stor betydelse för andra utredningar, exempelvis utredningar
            om allmännyttans villkor, där begreppet affärsmässig grund också
            diskuteras. Banar detta betänkande väg för att kommuner ska driva
            kommunala bostadsbolag i vinstsyfte? Och blir denna omtolkning
            av gällande rätt riktmärke för kommande utredningar och lagförslag
            inom detta område?
          </note>
          <note>
            Regeringen har i budgetpropositionen för 2008 aviserat att en
            utredning kommer att tillsättas för att se över vissa frågor inom
            området konkurrens på lika villkor mellan offentlig och privat
            sektor. Varför görs då detta undantag nu? Varför inte invänta
            utredningen? Om avsikten är att ge kommunerna möjlighet att bedriva
            verksamhet med vinstmaximering som mål krävs en uttrycklig kompetensutgivande
            reglering. Det är inte acceptabelt att det i stället nu görs genom
            en omtolkning av gällande rätt. Vi anser följaktligen att undantaget
            från 2 kap. 7 § kommunallagen i 1 kap. 3 §, förslaget till lag
            om vissa kommunala befogenheter, ska utgå i avvaktan på att frågan
            får den ingående behandling i utredningssammanhang som den kräver.
          </note>
          <note>
            Med detta sagt, fru talman, vill jag återigen yrka bifall till
            reservationerna 1 och 2.
          </note>
          <note type="speaker">
            Anf. 99 MARIANNE BERG (v):
          </note>
          <note>
            Fru talman! Det nu aktuella betänkandet handlar om kommunala
            kompetensfrågor med mera. I betänkandet finns från högerregeringen
            bland annat förslag om att det ska ske ändringar i lagen om kommunala
            befogenheter och i väglagen. Regeringen tycks aldrig sluta att
            plottra och ändra i allting. Så går det, mina vänner, med en högerregering.
            Allt ska raseras under en mandatperiod.
          </note>
          <note>
            Varför förändra något som i dag fungerar bra? Jag säger inte
            att man inte kan göra saker bättre för det kan man alltid, men
            att försämra, som nu är fallet, är åtminstone inte Vänsterpartiets
            melodi.
          </note>
          <note>
            I förslaget vill regeringen att kommuner och landsting ska få
            lämna bidrag och förskottera utbyggnader av vägar och järnvägar.
            Det kommer att leda till att kommuner med stark kassa kan dra
            i gång projekt och på så vis röra till det ordentligt i planeringen
            på den statliga nivån. Ska de statliga infrastrukturprojekten
            verkligen påverkas av vilka kommuner som har råd? Svaret är enkelt:
            Nej. Varför då luckra upp och rasera det som fortfarande fungerar
            bra, det vill säga den princip vi har i dag om att vägar och järnvägar
            finansieras med hjälp av statliga medel?
          </note>
          <note>
            Högeralliansens förslag innebär det som de själva så ofta talar
            om, nämligen utanförskap. Ett utanförskap som ni i alliansen skapat
            för många människor ska nu också gälla för många kommuner. På
            individplan eller, som nu, på det kommunala planet är det alltid
            de som har en ekonomiskt stark kassa som kommer att klara sig
            och de andra hamnar alltid vid sidan av. Det är högerpolitik.
          </note>
          <note>
            Fru talman! Jag yrkar härmed bifall till reservation 1.
          </note>
          <note>
            I propositionen Kommunala kompetensfrågor finns frågetecken som
            är svårtolkade när det gäller förslag till ändringar av den verksamhet
            som i dag bedrivs av kommuner och landsting men inte i vinstsyfte.
            Nu ligger i förslaget en omtolkning av begreppet affärsmässighet,
            alltså ett helt annorlunda sätt att se på vilka villkor som gäller
            för kommunal verksamhet.
          </note>
          <note>
            Också SKL, Sveriges Kommuner och Landsting, anser att regeringen
            gör en omtolkning av bestämmelserna. SKL har besökt konstitutionsutskottet
            och redogjort för sin syn på de ändringsförslag som regeringen
            lagt fram. SKL:s tolkning av förslagen har genom remissförfarande
            även getts regeringen till känna. När SKL inför utskottets behandling
            av ärendet besökte oss senhösten 2008 överlämnades en handling
            där de redogjorde för sin syn på ändringsförslag som regeringen
            lagt fram. I den handlingen står bland annat att läsa:
          </note>
          <note>
            Av författningskommentaren framgår att någon förändring i sak
            jämfört med tidigare bestämmelser inte är avsedd. Bestämmelserna
            har dock utformats så att det framgår att begreppet affärsmässig
            grund innebär ett undantag från såväl självkostnadsprincipen som
            förbudet mot att driva företag i vinstsyfte. Att begreppet affärsmässig
            grund innebär ett undantag från förbudet mot att driva företag
            i vinstsyfte har emellertid inte stöd i några förarbeten till
            de lagar där begreppet förekommer sedan tidigare. Det är dessutom
            oklart hur undantaget ska tolkas. Innebär det ett krav på att
            kommunerna ska bedriva vinstsyfte eller får man bara göra det?
          </note>
          <note>
            Den stora fråga som ingen har fått svar på är alltså om kommunerna
            ska bedriva verksamhet i vinstsyfte. Är det syftet med propositionen?
            Vad ligger bakom förslaget till ändringar i de kommunala befogenheterna?
            Jag anar här massvis med ugglor i mossen.
          </note>
          <note>
            Det är anmärkningsvärt när SKL ställt frågor om vad som gäller
            angående affärsmässigheten och inte fått några konkreta svar,
            ingen annan heller för den delen. Vore det inte bättre att stanna
            upp, sätta sig ned med de olika parterna och diskutera vad de
            här ändringsförslagen verkligen innebär och hur det kan påverka
            i andra sammanhang? Det är inte regeringen beredd att göra. Det
            gäller, som jag många gånger tidigare har sagt, bara att köra
            på. Det spelar ingen roll hur många man kör över.
          </note>
          <note>
            I en interpellationsdebatt med statsrådet Mats Odell den 16 december
            2008 togs frågan upp om propositionen har lagts fram för att förändra
            förutsättningarna för de kommunala bostadsbolagen angående specifikt
            marknadshyror. Det leder i sin tur till kommersialisering av allmännyttan
            och det som i ett senare skede kan komma som ett brev på posten,
            utförsäljning av kommunalt ägda bostäder.
          </note>
          <note>
            Fru talman! Svaret från statsrådet var att propositionen Kommunala
            kompetensfrågor m.m. inte lagts fram för att förändra förutsättningarna
            för de kommunala bostadsföretagen. Men interpellanten fick inga
            garantier att så var fallet. Han fick inte heller några garantier
            för att formuleringen affärsmässig grund inte får konsekvenser
            i kommande utredningar.
          </note>
          <note>
            Alltså kvarstår många frågetecken. Men ändå avser högerregeringen
            att beslut i frågan ska tas här och nu. Varför denna brådska?
            Jag tror att alla farhågor som har lyfts fram i remissvar och
            i interpellationen angående förslaget kommer att bli verkliga.
            Alla dessa farhågor tror jag kommer att bli verkliga. Inga garantier
            har nämligen kunnat utlovas.
          </note>
          <note>
            Fru talman! Det är många ugglor i mossen många, tror jag.
          </note>
          <note type="speaker">
            Anf. 100 MIKAEL JOHANSSON (mp):
          </note>
          <note>
            Fru talman! Jag vill börja med att yrka bifall till reservation
            1. Självklart står jag bakom reservation 2, tillika den av Socialdemokraterna,
            Vänsterpartiet och Miljöpartiet, men för tids vinning avstår jag
            att yrka bifall till den.
          </note>
          <note>
            Fru talman! Jag vill här i kammaren lägga fram hur vi i Miljöpartiet
            ser på hur kommunala bidrag till byggande av statliga vägar och
            järnvägar kan komma att påverka processen för hur dessa kostnadskrävande
            projekt förverkligas. Den moderatledda regeringen öppnar för medfinansiering
            av infrastrukturprojekt från kommuner och regioner.
          </note>
          <note>
            Problemet är som jag ser det att vissa projekt på så sätt kan
            komma att prioriteras med utgångspunkt från att finansiering finns.
            Regionernas huggsexa om investeringsmedel kan komma att påverka
            den nationella infrastrukturplaneringen. Inte minst är detta relevant
            ur ett demokratiperspektiv, då vissa projekt med större ekonomiska
            intressen bakom kan få företräde framför andra. Jag tycker att
            regeringen kryper ifrån ansvaret för infrastrukturen genom att
            föreslå kommunal medfinansiering på detta sätt.
          </note>
          <note>
            Riksdagen har inrättat klimatmålen. Då bör det vara vårt ansvar
            att förse landet med den infrastruktur som behövs för att målen
            ska uppnås. Detta måste vara den övergripande principen som ska
            styra. Vi gröna anser därför att regeringens förslag om kommunal
            förskottering och medfinansiering bör avvisas och att staten tar
            hela kostnaden för den nationella infrastrukturen.
          </note>
          <note>
            Det förslag som nu läggs fram på riksdagens bord och som stöds
            av de borgerliga partierna här i riksdagen innebär att kommuner
            som har resurser kan köpa sig nationell infrastruktur trots att
            det inte behöver vara de mest prioriterade projekten. I princip
            kommer systemet att innebära en situation där staten kan utöva
            utpressning på lokala och regionala aktörer. Går ni inte in med
            pengar och hittar ett bra argument för särskilda skäl blir det
            ingen infrastruktur i er närhet, kan det komma att låta. Detta
            kan inte vara tanken med en rationell infrastrukturplanering för
            ett hållbart transportsystem.
          </note>
          <note type="speaker">
            Anf. 101 BJÖRN LEIVIK (m):
          </note>
          <note>
            Fru talman! KU5 är ett betänkande som behandlar propositionen
            Kommunala kompetensfrågor m.m. som redan har nämnts samt ett antal
            motioner. För mina ärade kolleger är naturligtvis uttrycket kommunal
            kompetens kristallklart, men för dem som inte är så bevandrade
            i byråkratsvenska kanske det kan finnas behov av ett förtydligande.
            I dagligt tal betyder kompetens kunnighet, förmåga att behärska
            ett område eller sak. I kommunaljuridiskt sammanhang betyder kompetens
            vad kommuner får göra respektive inte göra.
          </note>
          <note>
            I propositionen föreslås en ny lag om utvidgad rätt för kommunerna
            att lämna bidrag till byggande av statlig väg och järnväg och
            att lämna bidrag till högskoleverksamhet samt medfinansiera projekt
            inom ramen för EG:s strukturfonder och program.
          </note>
          <note>
            Vissa förändringar görs också när det gäller kommunernas möjligheter
            att tillhandahålla lokaler till företag liksom förtydligande av
            reglerna för minoritetsåterremiss. Reglerna om vidaredelegering
            föreslås även omfatta samverkan i gemensam nämnd.
          </note>
          <note>
            I propositionen tas även upp frågan om affärsmässighet vid kommunal
            näringsverksamhet.
          </note>
          <note>
            Två frågor har kommit att dominera debatten. De har belysts här
            av föregående talare. Ska kommuner ha rätt att lämna bidrag till
            byggande av vägar och järnväg som egentligen är statens uppgift?
            Den andra frågan har gällt tolkningen av affärsmässighet när kommuner
            bedriver näringsverksamhet.
          </note>
          <note>
            Kommunallagens 2 kap. innehåller bestämmelser om kommunernas
            och landstingens befogenheter. Där slås fast att kommunerna själva
            får ha hand om sådant som är av allmänt intresse och har anknytning
            till kommunen och dess medlemmar.
          </note>
          <note>
            När det gäller möjligheten att gemensamt finansiera vägar och
            järnvägar utgör lagen inget hinder för en kommun eller ett landsting
            att lämna bidrag. Även förskottering har av domstol ansetts omfattas
            av begreppet bidrag.
          </note>
          <note>
            Syftet med lagrummet är att slå fast att bidrag till byggande
            av allmän väg ligger inom den kommunala kompetensen. Detta förhindrar
            naturligtvis inte att det även fortsättningsvis är en statlig
            uppgift.
          </note>
          <note>
            Begreppet affärsmässighet har väckt en del debatt. Särskilt SKL,
            Sveriges Kommuner och Landsting, har som nämnts tidigare opponerat
            sig mot förtydligandet i kommunallagen.
          </note>
          <note>
            Det är inte lätt att följa resonemanget och alla turerna. Men
            vi kan konstatera att regeringen i propositionen uttryckligen
            säger att det inte rör sig om en förändring i sak.
          </note>
          <note>
            Bestämmelsen ersätter nuvarande bestämmelse om att verksamheten
            ska bedrivas på affärsmässiga grunder i fråga om sjuktransporter,
            kollektivtrafik, kommunal tjänsteexport och kommunalt internationellt
            bistånd. Vidare innehåller bestämmelsen ett krav på affärsmässighet
            när det gäller tillhandahållandet av lokaler till företag. Affärsmässighet
            behöver i detta fall inte innebära en strävan efter kortsiktig
            vinstmaximering.
          </note>
          <note>
            Inom övriga områden där kommunerna bedriver näringsverksamhet
            gäller inga undantag. Det kan knappast råda delade meningar om
            att kommuner och landsting som agerar på en konkurrensutsatt marknad
            ska spela efter samma regler som privata företag.
          </note>
          <note>
            Fru talman! Jag delar uppfattningen i den delen av reservationen
            där det kommer till uttryck att kommunalt företagande ska ske
            affärsmässigt med normal vinstmarginal och korrekt prissättning
            och att företag ska sträva efter att minimera sin påverkan på
            marknaden.
          </note>
          <note>
            När det gäller generellt undantag från självkostnadsprincipen
            anser regeringen att frågan behöver beredas ytterligare. Vi delar
            den uppfattningen.
          </note>
          <note>
            Fru talman! Avslutningsvis vill jag yrka bifall till förslaget
            i betänkandet.
          </note>
          <note>
            I detta anförande instämde Willemo Carlsson (m).
          </note>
          <note type="speaker">
            Anf. 102 PHIA ANDERSSON (s) replik:
          </note>
          <note>
            Fru talman! När regeringen säger att det i sak inte är någon
            förändring undrar jag varför man skriver in det. I vår reservation
            tycker vi, när det gäller affärsmässig grund, att 2 kap. 7 §,
            som reglerar det som gäller vinstsyfte, ska tas bort i lagförslaget.
            Då råder ingen orolighet i detta.
          </note>
          <note>
            Hyresgästföreningen är orolig, allmännyttan är det, kommuner
            och landsting är det, Sabo är det. Det måste väl innebära att
            det blir en misstolkning om man skriver på detta sätt. Varför
            då inte följa vårt förslag och lyfta ut det så att inte dessa
            missförstånd kan uppstå?
          </note>
          <note type="speaker">
            Anf. 103 BJÖRN LEIVIK (m) replik:
          </note>
          <note>
            Fru talman! Då är det väl bra att vi diskuterar detta så att
            vi får det klarlagt. Jag följer det som står i propositionen och
            tolkar det precis som det står: att detta är ett förtydligande.
            Man har dessutom räknat upp ett antal verksamheter transporter,
            lokaler och annat som ska omfattas av detta och bedrivas på samma
            sätt som de konkurrensutsatta företagen i den privata verksamheten
            sköter sina affärer.
          </note>
          <note>
            Jag ser inte detta som något konstigt, och ni tar egentligen
            också upp detta själva i er reservation, där ni just trycker på
            detta: att det ska vara lika förutsättningar. Låt oss än en gång
            förtydliga att detta är ett förtydligande. Det är ingen omtolkning
            utan dessutom en specificering av vilka områden det handlar om.
          </note>
          <note type="speaker">
            Anf. 104 PHIA ANDERSSON (s) replik:
          </note>
          <note>
            Fru talman! Om nu syftet var ett förtydligande har det totalt
            misslyckats. Borde man då inte lyssna på dem som säger att detta
            inte är något förtydligande utan någonting helt annat? Vad är
            syftet med det, undrar man. Det är då man skapar en oro i den
            andra utredningen som pågår och som kommer senare: Vad är det
            egentligen regeringen är ute efter? Om man inte är ute efter att
            göra någon förändring utan syftet är att göra ett förtydligande
            och man har misslyckats med det, då borde det vara rimligt att
            man följer vårt förslag i reservationen. Lyft bort just det som
            står i 2 kap. 7 § så uppstår inte denna oklarhet!
          </note>
          <note type="speaker">
            Anf. 105 BJÖRN LEIVIK (m) replik:
          </note>
          <note>
            Fru talman! Det är ofta på det sättet att man vill misstänkliggöra.
            Om avsikten är skriver ni i reservationen. Detta återkommer: Om
            avsikten är på det sättet, vad innebär det då, och så drar man
            vidare och talar om de kommunala bostadsbolagen och allt möjligt.
          </note>
          <note>
            Men om ni lyssnar och läser vad som står är det specificerat
            vilka områden det handlar om. Det gäller heller inget generellt
            undantag, utan det återkommer man i så fall med. Precis i den
            del som ni är oroliga för säger man alltså att där återkommer
            man om det ska bli något generellt undantag eller inte från de
            principer som Phia Andersson nu tar upp.
          </note>
          <note>
            Läs vad som står, och lyssna på vad vi säger!
          </note>
          <note type="speaker">
            Anf. 106 ANNIE JOHANSSON (c):
          </note>
          <note>
            Fru talman! Låt oss backa bandet och se på det dagens debatt
            egentligen handlar om.
          </note>
          <note>
            Dels handlar det om ändringar i nuvarande kommunallag med förtydligande
            om minoritetsåterremiss och regler vid samverkan i gemensam nämnd.
            I detta är konstitutionsutskottet enigt.
          </note>
          <note>
            Regeringens proposition föreslår också en ny lag om vissa kommunala
            befogenheter, där de tidigare smålagarna sammanförs i en och samma
            lag och där nya kompetensutvidgande regler införs.
          </note>
          <note>
            Kommunallagen är närhetsorienterad, och kommunernas verksamhet
            ska ha anknytning i kommunen eller landstinget och vara knutna
            till vissa kommunala eller landstingskommunala angelägenheter
            enligt den så kallade lokaliseringsprincipen.
          </note>
          <note>
            Alla vet vi dock att en högskola kan ha stor betydelse för andra
            kommuner. Min hemkommun Värnamo har exempelvis samarbete med och
            stor nytta av Högskolan i Jönköping, liksom Gislaveds kommun har
            stor nytta av Göteborgs universitet och Högskolan i Halmstad.
            Det är också uppenbart för de allra flesta att det inte är jättemånga
            infrastrukturprojekt som börjar och slutar i samma kommun. Det
            blir också tydligt vid större turistprojekt runt om i landet,
            vilka kan betyda mycket för kommuner i närområdet.
          </note>
          <note>
            De nya bestämmelserna innebär att kommuner och landsting ges
            en utvidgad kompetens och möjlighet att lämna bidrag till byggande
            av statlig väg och järnväg, att lämna bidrag till högskoleverksamhet
            och att medfinansiera EU-projekt om det finns särskilda skäl.
          </note>
          <note>
            Lokaliseringsprincipen är nämligen viktig. Det är skattebetalarna
            i den enskilda kommunen som ska känna att deras pengar går till
            saker i deras närhet och till deras nytta. Man vill genom propositionen
            göra ett oklart rättsförhållande kristallklart.
          </note>
          <note>
            I dag finns det samverkansprojekt mellan regioner och kommuner,
            och genom förändringen vill man markera att det är okej att vid
            särskilda skäl avvika från lokaliseringsprincipen. Syftet är inte
            att förändra nuvarande ansvarsfördelning när det gäller infrastrukturkostnader
            dessa är och förblir huvudsakligen statliga angelägenheter.
          </note>
          <note>
            Det är i dag möjligt att lämna bidrag till infrastrukturbyggen
            genom så kallad förskottering av vägbyggen. Däremot är det oklart
            vad som gäller vid byggande av statlig järnväg. Denna möjlighet
            inte skyldighet för kommuner och regioner är ett sätt att hitta
            finansieringslösningar för framtidens infrastrukturutmaningar.
            Själva syftet är att klargöra en möjlighet.
          </note>
          <note>
            Fru talman! Om nu en del kommuner och landsting vill bedriva
            näringsverksamhet är det för mig en självklarhet att de ska konkurrera
            på samma villkor som andra näringsdrivande verksamheter. Kommunala
            bolag bör inte ha sådana fördelar att företag på området inte
            har en sportslig chans att konkurrera på samma villkor eller ens
            växa fram. I ett läge utan sjyst konkurrens skapas en marknad
            som inte gynnar den enskilde konsumenten och där det kommunala
            monopolet kan lägga en död hand över nyföretagandet.
          </note>
          <note>
            Det är viktigt, för att inte säga mycket angeläget, att hitta
            lösningar på de konkurrensproblem som kan infinna sig när kommuner
            och landsting agerar på konkurrensutsatta marknader. Kommunal
            näringsverksamhet som bedrivs enligt självkostnadsprincipen riskerar
            då att konkurrera ut privata företags verksamhet.
          </note>
          <note>
            Ett generellt undantag för detta bereds för närvarande på Regeringskansliet
            efter att promemorian Konfliktlösning vid offentlig säljverksamhet
            på marknaden har varit ute på remiss. Det kommer förmodligen att
            förtydliga det som många motionärer har markerat. Förslagen i
            promemorian går ut på att man ska kunna förbjuda kommuner, landsting
            eller staten att driva en säljverksamhet om konkurrensen kan snedvridas.
          </note>
          <note>
            Men det är inte detta dagens debatt handlar om. Det är viktigt
            att markera. Dagens debatt handlar om ett klargörande inom vissa
            områden. Kommunallagens 2 kap. 7 § ger kommuner och landsting
            möjligheten att driva näringsverksamhet om den bedrivs utan vinstsyfte
            och är allmännyttig, och den måste enligt 8 kap. 3 c § vara till
            självkostnadspris.
          </note>
          <note>
            Nu föreslås i lagen om vissa kommunala befogenheter att viss
            verksamhet ska få drivas på affärsmässiga grunder. Det gäller
            sjuktransporter, kollektivtrafik, lokaler och tjänsteexport. Det
            tydliggörs nu att kommunala aktiebolag ska tänka affärsmässigt
            när man ingår avtal med exempelvis trafikhuvudmän vad gäller kollektivtrafik
            eller vid uthyrning av lokaler till företagare.
          </note>
          <note>
            Betänkandet är ett steg i rätt riktning, eftersom det förtydligar
            det som nu gäller. Jag yrkar därför bifall till konstitutionsutskottets
            förslag i betänkandet.
          </note>
          <note type="speaker">
            Anf. 107 MIKAEL JOHANSSON (mp) replik:
          </note>
          <note>
            Fru talman! Jag uppfattade några nyckelord i Annie Johanssons
            anförande. Det var klargörande och tydliggörs. Det var vad hon
            såg som fördelar med det majoriteten anser att vi ska besluta
            här i dag.
          </note>
          <note>
            Om vi tar det här med vägbyggen eller järnvägsprojekt finns det
            i propositionen vad jag tolkar som tydliggörande av vad som ska
            vara särskilda skäl. Det kan bland annat vara att den nya trafiklösningen
            markant måste öka kommunikationsmöjligheten i området, underlätta
            arbetspendling, skapa större arbetsmarknadsregioner och lösa upp
            flaskhalsar i trafiknätet. Det uppfattar jag som ganska generella
            åtgärder, alltså sådant som gäller alla infrastrukturprojekt.
            Jag tror att det är väldigt få som inte uppfyller det.
          </note>
          <note>
            Då undrar jag egentligen vad det är för klargörande. Vad är det
            för tydliggörande? Finns inte risken om man öppnar upp för de
            här möjligheterna att kommuner och regioner tolkar det här olika,
            lägger fram olika argument och att en del så att säga kommer in
            med pengar. Några kommuner tolkar det på annat sätt och lägger
            inte in pengar i den här typen av projekt. Borde det inte vara
            staten i sin helhet som tar det här ansvaret, punkt slut, och
            gör bedömningarna av vad som är flaskhalsar och hur de ska åtgärdas?
            Det är ju ett tydliggörande. Det är ett klargörande, tycker jag.
          </note>
          <note type="speaker">
            Anf. 108 ANNIE JOHANSSON (c) replik:
          </note>
          <note>
            Fru talman! Mikael Johansson tar upp det som regeringen och allianspartierna
            lyfter fram, att vid infrastruktursatsningar ska det vara en samverkan
            mellan staten, regioner och kommuner. Med den långsiktiga infrastrukturplan
            som regeringen nu har lagt fram för 20102021 är det under det
            innevarande året regioners och kommuners möjlighet att just peka
            ut konkreta infrastrukturprojekt inom deras område. Jag tror att
            den samverkan är väldigt bra.
          </note>
          <note>
            Det vi nu diskuterar gäller kostnadsbiten, och jag kan inte förstå
            hur rättvisa kan betyda att alla ska ha det lika dåligt. Den lagstiftning
            som vi nu diskuterar gör det ju möjligt för vissa regioner och
            kommuner att på det sättet faktiskt snabba på vissa angelägna
            infrastruktursatsningar för den regionen.
          </note>
          <note>
            I propositionen tar man ju upp de särskilda skäl som Mikael Johansson
            framförde. Det måste ha en regional nytta till exempel. Det ska
            förbättra kommunikationerna i kommunen eller i regionen. Det ska
            framför allt gynna arbetsmarknad och näringsliv. Vid dessa skäl
            ser jag inga svårigheter med att förtydliga just att både region
            och kommuner ska få en möjlighet att vara medfinansiärer.
          </note>
          <note>
            Vi står ju inför en gigantisk uppgift i Sverige när vi ska täppa
            till de hål som finns i vägar runt om i landet. Men vi har också
            gigantiska infrastrukturutmaningar vad gäller både järnväg och
            större vägsatsningar. Här krävs det att man vågar tänka nytt och
            att man ska tänka nytt. Då är detta en möjlighet och inte en skyldighet.
          </note>
          <note type="speaker">
            Anf. 109 MIKAEL JOHANSSON (mp) replik:
          </note>
          <note>
            Fru talman! Det är klart att vi står inför en gigantisk uppgift.
            Annie Johansson talar om att det rimligtvis inte bör vara på det
            sättet att det ska fungera lika dåligt. Problemet är ju att staten,
            det vill säga den moderatledda regeringen, inte prioriterar och
            satsar tillräckligt mycket pengar på den statliga infrastrukturen.
            Det är snarare problemet.
          </note>
          <note>
            Det kan väl inte vara så att regeringen ska gå ut till vissa
            kommuner eller tycka att kommunerna ska pynta upp pengar till
            det här? Det är ju det som gör det otydligt. Det är det som gör
            det oklart, tycker jag. Det tycker jag är ett grundläggande fel
            i resonemanget från Annie Johanssons sida.
          </note>
          <note>
            Det som är mer allvarligt är att regeringen tycker att det som
            kan utgöra dessa särskilda skäl, som liksom ska vara något slags
            krav för att medfinansieringen ska kunna genomföras, ska få avgöras
            också genom rättspraxis. Vi går alltså en väldigt osäker framtid
            till mötes för regioner och kommuner när de ska försöka få till
            stånd den som de anser nödvändiga infrastrukturen och som jag
            som miljöpartist tycker att det tydligt och klart är staten som
            ska ta ansvaret för och prioritera enligt de mål som riksdagen
            har satt upp.
          </note>
          <note type="speaker">
            Anf. 110 ANNIE JOHANSSON (c) replik:
          </note>
          <note>
            Fru talman! Jag ska inte ägna min tid åt att recensera tidigare
            regeringars budgetsatsningar vad gäller infrastruktur, men jag
            kan konstatera att framtidens infrastruktursatsningar är betydligt
            större. Tittar man på närtidssatsningen vad gäller 2009 och 2010
            ser man att det satsas sammanlagt 10 miljarder. Tittar man på
            den långsiktiga planen för 20102021 kan man notera att det är
            hela 417 miljarder som satsas.
          </note>
          <note>
            Jag vet inte vilket förhållande till pengar Mikael Johansson
            har, men jag tycker i alla fall att det är ohyggligt mycket pengar
            som satsas från den statliga sidan. Då är det viktigt att kommuner
            och regioner dessutom ges möjlighet, som jag sade, inte skyldighet
            att gå in och kanske på det sättet driva processen än snabbare
            för angelägna regionala eller kommunala infrastrukturutmaningar.
          </note>
          <note>
            Anf. 111 CECILIA WIGSTRÖM i Göteborg (fp):
          </note>
          <note>
            Fru talman! Infrastrukturen är väldigt viktig i vårt land för
            att säkra tillväxt och välfärd. Människor behöver infrastruktur
            för att besöka släktingar, vänner och ta sig till jobbet. Företag
            behöver infrastruktur för att kunna exportera sina varor.
          </note>
          <note>
            Alliansregeringen har satt i gång en närtidssatsning runt om
            i vårt land, från norr till söder, i år och nästa år. Det ingår
            i vår kraftfulla förstärkning av statens budget i år med 40 miljarder
            kronor. En ny älvförbindelse påbörjas i Göteborg, kapacitetsåtgärder
            genomförs på Norrbotniabanan och E 6 TrelleborgVellinge byggs
            färdig till motorväg.
          </note>
          <note>
            Sedan håller vi också på att arbeta fram långtidsplanerna vad
            gäller infrastrukturen. Vi har ju i riksdagen avsatt 417 miljarder
            kronor för att fram till 2021 satsa på olika infrastrukturprojekt.
            Det är oerhört mycket pengar. Dem har vi fått fram tack vare vår
            lyckosamma och riktiga jobbpolitik som lett till att 180 000 människor
            har kommit i arbete och bidrar med skatt. Det gör att vi har råd
            att satsa mycket pengar på infrastrukturen i framtiden.
          </note>
          <note>
            Lagförslaget i dag förtydligar att kommunerna är välkomna att
            medfinansiera de statliga vägprojekten om de vill. Det innebär
            att den rättsosäkerhet som i dag råder nu förtydligas. Det är
            också ganska rimligt när vi ska fördela 417 miljarder kronor att
            staten har det yttersta ansvaret vad gäller att planera och att
            finansiera. Men det är inte orimligt att kommunerna också medfinansierar
            en liten del för att säkerställa att projekten verkligen är angelägna
            och behövs lokalt. Det som är helt gratis vet vi annars riskerar
            att överutnyttjas.
          </note>
          <note>
            Jag har också svårt att förstå oppositionens invändningar av
            andra skäl. Det här är ju bara ett förtydligande. Den kommunala
            medfinansieringen är redan en realitet. En femtedel av Citytunneln
            i Skåne finansieras med lokala och regionala medel.
          </note>
          <note>
            Jag, fru talman, kommer från Västsverige. Vi behöver förstora
            vår arbetsmarknadsregion. Den är mindre än både Skåne och Mälardalen.
            Vi behöver en västlänk. Ni som har kommit med tåg till Göteborg
            vet att vi har en säckstation. Det innebär att tågen ska gå ut
            och in på samma spår. Det är väldigt ineffektivt. Vi behöver tågspår
            som löper smidigt genom staden för att öka kollektivresandet från
            dagens 20 procent av dem som arbetspendlar till att 40 procent
            ska åka kollektivt till jobbet. Det är bra för tillväxten, det
            är bra för miljön och det är bra för välfärden.
          </note>
          <note>
            Om vår nya ordförande i kommunstyrelsen, Annelie Hulthén från
            Socialdemokraterna, fortsätter att sitta med armarna i kors och
            surt påstå att Västlänken är statens ansvar springer utvecklingen
            ifrån henne. Efter dagens beslut i riksdagen är det än mer tydligt
            att det är vi göteborgare som då hamnar efter i kampen om landets
            infrastrukturinvesteringar. Vi måste visa att Västlänken är angelägen.
          </note>
          <note>
            Avslutningsvis, fru talman, vill jag säga att betänkandet också
            handlar om ett par angelägna folkpartimotioner som tar upp problemet
            med att kommunala bolag är ute och konkurrerar med privata företag,
            ibland genom att snedvrida konkurrensen. Med en hel kommun i ryggen
            har man osjysta fördelar gentemot en ensam företagare som har
            slitit hårt för att bygga upp exempelvis sin egen båthamn eller
            sitt vandrarhem.
          </note>
          <note>
            Vi i utskottet avstyrker motionerna eftersom det pågår ett berednings-
            och utredningsarbete inom Regeringskansliet. Bland annat finns
            det en promemoria på Näringsdepartementet som föreslår att konkurrenslagen
            ska kompletteras med regler som innebär att Stockholms tingsrätt
            på talan av Konkurrensverket får förbjuda staten, en kommun eller
            ett landsting att driva en säljverksamhet eller ställa krav på
            denna säljverksamhet så att snedvridningen av konkurrensen upphör.
            Vi har precis fått reda på att en proposition är att vänta i det
            här ämnet i mars.
          </note>
          <note>
            Ajournering
          </note>
          <note>
            Kammaren beslutade kl. 15.50 på förslag av andre vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            11 § Beslut om ärenden som slutdebatterats vid dagens sammanträde
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 2
          </note>
          <note>
            Övriga punkter
          </note>
          <note>
            Punkt 3
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 3
          </note>
          <note>
            Punkt 4
          </note>
          <note>
            12 § (forts. från 10 §) Kommunala kompetensfrågor m.m. (forts.
            KU5)
          </note>
          <note type="speaker">
            Anf. 112 PHIA ANDERSSON (s) replik:
          </note>
          <note>
            Fru talman! Med anledning av avbrottet vill jag säga att det
            är kommunala kompetensfrågor som vi här debatterar, och det är
            det som lagförslagen gäller inte infrastrukturpropositionen. Detta
            var ett förtydligande.
          </note>
          <note>
            Alla vet vi om hur angelägna satsningarna på infrastruktur är
            i det område som Cecilia Wigström nämnde, men det är inte det
            vi debatterar. Vi debatterar övervältringseffekterna i den ekonomiska
            delen. Staten har ett ansvar, av just de skäl som jag nämnde i
            mitt anförande, för att det ska kunna ske i hela landet på rättvisa
            villkor.
          </note>
          <note>
            Om det gäller förskotteringar får kommunerna tillbaka pengarna,
            men om de ska gå in med bidrag, som det är här, stjäl man ju pengar
            från andra områden som är det kommunala ansvaret och som kommunerna
            har skatteunderlag för. Där är den stora skillnaden.
          </note>
          <note>
            Då undrar jag: Anser Cecilia Wigström att man ska stjäla från
            äldreomsorg och andra åtaganden som kommunen har ansvar för?
          </note>
          <note>
            Anf. 113 CECILIA WIGSTRÖM i Göteborg (fp) replik:
          </note>
          <note>
            Fru talman! Svaret på den frågan är: Nej, jag anser inte att
            pengar ska stjälas från äldreomsorgen.
          </note>
          <note>
            Men kommunerna gör ju så mycket mer. Kommuner går ibland med
            överskott. Till exempel har min egen kommun Göteborgs kommun,
            där jag inte tillhör majoriteten spenderat 200 miljoner kronor
            på att förnya alla fotbollsplaner och lägga in konstgräs och på
            att upprusta en ishall, för man visste inte vad man skulle göra
            med de pengar man hade. Det var överskott. Jag tycker att man
            borde ha lagt de pengarna på en dagiskö som vi har. Alla föräldrar
            i Göteborg får inte barnomsorg inom den lagstadgade tiden på fyra
            månader.
          </note>
          <note>
            Det finns alltså pengar. Man behöver inte ta det från äldreomsorgen.
            Det ska vi inte göra.
          </note>
          <note>
            Jag vill ändå fråga Phia Andersson om det inte är som jag sade,
            att detta redan är en realitet. En femtedel av kostnaderna för
            Citytunneln i Malmö står kommunerna i Skåne och Region Skåne för.
            Jag har svårt att förstå varför ni reagerar så starkt. Det här
            är redan en realitet.
          </note>
          <note>
            Det vi gör är att förtydliga lagstiftningen, så att det också
            i lagen är tydligt att detta är okej. Även om domstolsavgöranden
            har förtydligat att detta är okej förtydligar vi det nu. Då är
            min fråga: Varför reagerar ni när detta redan är en realitet?
            Det här är ju beslut som togs under er regeringstid.
          </note>
          <note>
            Jag tycker att det är viktigt att poängtera att staten ska ha
            kvar sitt ansvar. Det är ingen genomgripande ansvarsförändring.
            Men det som är gratis kan missutnyttjas, och därför är det viktigt
            att på regional och lokal nivå visa att detta är angeläget genom
            att bidra med viss finansiering. Självklart ska den övergripande
            delen komma från staten.
          </note>
          <note type="speaker">
            Anf. 114 PHIA ANDERSSON (s) replik:
          </note>
          <note>
            Fru talman! När det gäller Citytunneln har jag förstått att det
            är just detta som är det kommunala åtagandet i de delarna.
          </note>
          <note>
            Men åter till övervältringseffekterna: Staten försöker lösa sitt
            finansieringsproblem genom att kommunerna ska gå in och betala.
            Kommunerna har ju andra ansvarsområden. Det blir gräddfiler för
            de kommuner som har mer pengar.
          </note>
          <note>
            Det exempel du nämnde har bra bäring på det vi tidigare talade
            om. Kommunernas huvudsakliga syfte ska inte vara ett vinstsyfte.
            Om man inte har vinsten som huvudsyftet i de kommunala bolagen
            i Göteborg kanske så stora vinster som du nämnde i ditt exempel
            inte kommer att uppstå.
          </note>
          <note>
            Anf. 115 CECILIA WIGSTRÖM i Göteborg (fp) replik:
          </note>
          <note>
            Fru talman! Jag vill ta tillfället i akt och påpeka att det här
            inte på något sätt syftar till att skapa några gräddfiler eller
            att en stark kommunkassa ska avgöra. Det handlar bara om att i
            lagen förtydliga det som faktiskt i praktiken redan fungerar så.
            Vi har exemplet Citytunneln, där en femtedel av kostnaderna betalas
            på lokal och regional nivå. Staten har sitt ansvar. Men jag tror
            att det är viktigt att lyfta fram kvalitetssäkringen.
          </note>
          <note>
            Jag sade innan att det som är gratis ofta kan missutnyttjas.
            Sådan är den mänskliga naturen.
          </note>
          <note>
            Därför tycker vi att det är ganska naturligt att även vid ett
            läkarbesök, som landstingen har hand om och som är väldigt dyrt
            och som vi får nästan gratis, ska man betala en liten del själv
            som patient. Jag tycker att det är helt rimligt att använda samma
            princip också här.
          </note>
          <note>
            Ni skriver i er reservation att ni är rädda för att detta leder
            till felaktiga prioriteringar. Jag tror tvärtom att det kommer
            att leda till att vi verkligen vet att projekten är angelägna
            eftersom man på lokal och regional nivå i viss mån är villig att
            bidra med finansieringen. Jag tror att det borgar för en kvalitet
            och rätt prioritering.
          </note>
          <note type="speaker">
            Anf. 116 MIKAEL JOHANSSON (mp) replik:
          </note>
          <note>
            Fru talman! Jag uppfattade att Cecilia Wigström i sitt anförande
            jag är inte riktigt säker på hur orden exakt föll sade i stil
            med att den kommunala medfinansieringen, också från regionerna,
            skulle användas för att säkerställa att infrastrukturprojekt förverkligas.
            Det kan väl knappast vara meningen. Meningen måste vara att staten
            är garanten för att infrastrukturprojekt på statlig nivå förverkligas.
            Det kan väl inte vara så att det beror på om kommunerna har den
            ekonomiska möjligheten om de kan få de projekt som de anser sig
            ha nytta av förverkligade.
          </note>
          <note>
            I debatten har tagits upp som exempel Västlänken i Göteborg och
            Citytunneln i Malmö. När det gäller Citytunneln måste det vara
            rimligt att kommunerna medfinansierar eftersom den finansieringen
            avser de lokala och regionala kollektivtrafikåtgärderna. De avser
            inte det statliga ansvaret.
          </note>
          <note>
            I fråga om Västlänken är bedömningen ganska tydlig och klar.
            Den investeringen, den insatsen, behövs i första hand för att
            kunna klara det regionala pendlandet, inte det statliga på samma
            sätt. Detsamma gäller här i Stockholm eller vad gäller Citytunneln.
          </note>
          <note>
            Men jag är nyfiken på om det ska vara så i Cecilia Wigströms
            samhälle att kommunal medfinansiering är nödvändig för att kunna
            säkerställa projekt.
          </note>
          <note>
            Anf. 117 CECILIA WIGSTRÖM i Göteborg (fp) replik:
          </note>
          <note>
            Fru talman! Det är enkelt att svara på den frågan. Jag sade inte
            att det ska vara en förutsättning för att förverkliga statliga
            infrastrukturprojekt. Det jag sade och som jag även tog upp i
            replikskiftet är att jag, till skillnad från Mikael Johansson
            som i sin reservation med de övriga partierna skriver att det
            här kan leda till fel prioriteringar, tror att det blir tvärtom.
            Jag tror att lokal medfinansiering det var de ord jag använde
            kan leda till rätta och kvalitativa prioriteringar. Man visar
            på lokal nivå att man verkligen är angelägen om de här projekten.
            Det som är helt gratis kan lätt missanvändas.
          </note>
          <note>
            Mikael Johansson nämnde Citytunneln och att en femtedel gäller
            lokala och regionala trafiklösningar som finansieras med kommunala
            pengar. Jag tror att det kan stämma. Det kan också vara så med
            Citybanan i Stockholm. Sex olika län runt om kommer att gå in
            med uppemot 56 miljarder för genomförandet av olika trafiklösningar
            i Stockholm. Jag tror att det ofta handlar om att betala de lokala
            och regionala trafiklösningarna.
          </note>
          <note>
            Därmed är inte det som vi föreslår så dramatiskt. Vi förtydligar
            i lagen det som redan i dag förekommer. Det är inte på något sätt
            meningen att det ska innebära någon gräddfil eller att den som
            har en stark kassa på något sätt ska styra den statliga planeringen.
            Det statliga ansvaret för planering och finansiering ligger fast.
          </note>
          <note type="speaker">
            Anf. 118 MIKAEL JOHANSSON (mp) replik:
          </note>
          <note>
            Fru talman! Jag tror att man kan se en liten skillnad här. I
            yttrandet från Sveriges Kommuner och Landsting över kommunal medfinansiering
            är slutsatsen att den här möjligheten ska finnas. Men de anser
            att staten har huvudansvaret för investeringar i transportinfrastrukturen.
            De skriver: När kommuner och landsting och regioner bidrar till
            finansieringen av givna statliga uppgifter sker i praktiken en
            övervältring av kostnaderna från staten till lokala och regionala
            aktörer. Sveriges Kommuner och Landsting anser därför att kommunal
            och regional medfinansiering av statlig transportinfrastruktur
            som princip är mycket tveksam. Förbundet vill framhålla att finansieringsprincipen
            gäller i samband med förskjutning av betalningsansvar mellan stat
            och kommunsektor. Vår uppfattning är att staten i stället för
            att söka medfinansiering hos våra medlemmar kraftigt borde öka
            anslagen till transportinfrastruktur som en nödvändig investering
            för framtiden.
          </note>
          <note>
            Så skriver Sveriges Kommuner och Landsting.
          </note>
          <note>
            Anf. 119 CECILIA WIGSTRÖM i Göteborg (fp) replik:
          </note>
          <note>
            Fru talman! Jag kan bara konstatera att den princip som Sveriges
            Kommuner och Landsting tycker är tveksam är en realitet sedan
            flera år tillbaka, sedan även föregående regeringars tid. Därför
            tycker jag inte att det är så mycket att uppröra sig över att
            vi lagfäster någonting som egentligen är en realitet. Det är bra
            att vi löser ut rättsosäkerheten. Det ska vara tydligt i lagen
            vad som gäller. Det blir nu tydligt. Det fungerar precis så som
            Mikael Johansson har redogjort för och som Sveriges Kommuner och
            Landsting inte är så positiva till. Men det har varit så i flera
            år.
          </note>
          <note>
            När det gäller att få mer pengar till infrastrukturinvesteringar
            kan jag bara understryka att det kommer mer pengar nu. Vi satsar
            i vår närtidssatsning, som jag nämnde i mitt anförande, 417 miljarder
            kronor fram till 2020/21. Det är tack vare vår jobbpolitik. Vi
            har fått 180 000 fler människor i arbete som betalar in skatt
            och som därmed kan vara med och finansiera vår välfärd.
          </note>
          <note>
            Det är tydligt att med ett vänsteralternativ hade vi stått i
            ett mycket sämre läge. Det är en global ekonomisk kris. Ett vänsteralternativ
            där man vill höja skatterna och dribbla med statsbudgetens regler
            skulle inte innebära någonting annat än mindre pengar för den
            statliga finansieringen av vägar.
          </note>
          <note type="speaker">
            Anf. 120 INGVAR SVENSSON (kd):
          </note>
          <note>
            Fru talman! I Grundlagsutredningens förslag ingick bland annat
            att frågor om kommunal kompetens ska bli föremål för lagrådsgranskning
            innan de kommer till riksdagen i form av en proposition. Då kan
            man säga att det hade varit en fördel om den här propositionen
            hade gått den vägen. Det är bra att vi får ett förslag som gör
            att man får en lagrådsgranskning. Nu hade vi sluppit i utskottet
            att ta bort ett kapitel i den föreslagna lagen.
          </note>
          <note>
            Fru talman! I det här betänkandet och propositionen tas upp flera
            olika intressanta frågor. Bland annat reder vi ut rättsläget när
            det gäller minoritetsåterremiss, och det tycker jag är väldigt
            bra. Det har varit diskussioner fram och tillbaka om hur det där
            ska fungera.
          </note>
          <note>
            Marianne Berg sade nyss att det var ett plottrande med lagstiftningen.
            Hon har faktiskt fel. På s. 6 i betänkandet står det att det här
            är en sammanslagning av små lagar. Det är alltså en antiplottringslag.
          </note>
          <note>
            Jag ska säga några ord om affärsmässigheten i 1 kap. 3 § i den
            föreslagna lagen som har diskuterats här i dag. Det är inte så
            att och Marianne Berg var även inne på detta det inte finns några
            förarbetsuttalanden i den delen. Det är snarare tvärtom. Vad regeringen
            och utskottsmajoriteten gör är att kodifiera de förarbetsuttalanden
            som finns.
          </note>
          <note>
            Jag ska bara läsa vad som står också i författningskommentaren
            i propositionen: Affärsmässighet kan i detta fall inte innebära
            en strävan efter kortsiktig vinstmaximering, men utgångspunkten
            bör likväl vara en strävan efter i vart fall långsiktig vinst.
          </note>
          <note>
            Jag kan också peka på ett antal förarbetsuttalanden, till exempel
            från 1996/97. Det har funnits flera olika under årens lopp i den
            delen, även så sent som 2004/05. Att verksamhet ska bedrivas på
            affärsmässig grund innebär främst att företag ska tillämpa ett
            affärsmässigt beteende och en korrekt prissättning. En viss vinstmarginal
            ska inräknas i priset om inte annat undantagsvis är motiverat.
            De villkor som gäller för det privata näringslivets affärsdrivande
            verksamhet ska också vara vägledande. Det är detta som förtydligas
            i lagstiftningen.
          </note>
          <note>
            Jag ägnade mig under dagen lite åt att titta på vad Allmännytteutredningen
            sade i sitt betänkande i april. De går väldigt noggrant igenom
            affärsmässigheten och konsekvenserna. De säger mycket tydligt
            att en konsekvens av stadgarna om affärsmässighet är att de kommunala
            självkostnads- och likställighetsprinciperna inte får tillämpas
            och att man ska bedriva, som jag citerade nyss, verksamhet med
            samma villkor som gäller för privat näringsverksamhet.
          </note>
          <note>
            Från 1995/96 finns det också ett citat från Lokaldemokratiutredningen
            i en proposition som regeringen då tillstyrkte just när det gällde
            synen på att man inte får underprissätta och snedvrida konkurrensen.
          </note>
          <note>
            Det finns alltså en god grund i förarbetena för att kodifiera
            det här i en lagstiftning.
          </note>
          <note>
            Överläggningen var härmed avslutad.
          </note>
          <note>
            13 § Allmänna helgdagar m.m.
          </note>
          <note>
            Föredrogs
          </note>
          <note type="speaker">
            Anf. 121 EVA BENGTSON SKOGSBERG (m):
          </note>
          <note>
            Fru talman! I detta betänkande, KU6, behandlas motioner som rör
            helgdagar, flaggning, offentligt belöningssystem och nationalsången.
            Det är återkommande motioner under allmänna motionstiden, och
            många av dessa behandlades i KU15 för två år sedan. Jag roade
            mig med att gå tillbaka till det anförande som jag höll då, och
            i princip skulle jag kunna hålla samma anförande i dag igen. Men
            jag ska den här gången uppehålla mig vid flaggdagarna, för det
            är där det finns en reservation.
          </note>
          <note>
            Vi har i Sverige 17 allmänna flaggdagar, 6 avser helgdagar och
            lika många kungafamiljens märkesdagar. De fem övriga har andra
            ursprung eller anledningar.
          </note>
          <note>
            Det finns flera motionärer som tycker att även Europadagen den
            9 maj bör bli allmän flaggdag liksom dagen före Europaparlamentsvalet.
            I två motioner begärs att alla de kungliga flaggdagarna ska tas
            bort.
          </note>
          <note>
            Sedan 1939 har det i den vanliga almanackan angetts så kallade
            allmänna flaggdagar. Denna förteckning över flaggdagar hade från
            början karaktären av en inofficiell rekommendation och tillkom
            på initiativ av Bestyrelsen för svenska flaggans dag, numera Stiftelsen
            Svenska Flaggan.
          </note>
          <note>
            I en proposition från 1981, Förslag till ny lagstiftning om Sveriges
            riksvapen och Sveriges flagga , föreslog regeringen att man officiellt
            skulle förteckna och fastställa de allmänna flaggdagarna. Detta
            var mot bakgrund av att konstitutionsutskottet vid åtskilliga
            tillfällen behandlat önskemål om att de allmänna flaggdagarna
            skulle förtecknas och fastställas officiellt. Förordningen om
            allmänna flaggdagar utfärdades i april 1982 och innehåller endast
            en förteckning över flaggdagarna. Förordningen har aldrig ändrats.
          </note>
          <note>
            Beträffande frågan om vilka dagar som borde tas upp som flaggdagar
            påpekades vid denna tidpunkt att flaggdagarna i princip hade varit
            oförändrade i nästan 40 år och att de hade vuxit sig in i allmänhetens
            medvetande. Därför borde ingen uteslutas utan starka skäl. De
            dåvarande 15 flaggdagarna borde alltså behållas. Två nya flaggdagar
            föreslogs vid det tillfället med hänsyn till bland annat uttalanden
            från riksdagens sida. Det gällde dag för riksdagsval och FN-dagen
            den 24 oktober.
          </note>
          <note>
            Utskottet är inte heller i dag berett att förorda att nya flaggdagar
            införs och inte heller att vissa nu gällande flaggdagar tas bort
            och avstyrker därmed motionerna.
          </note>
          <note>
            Fru talman! Det finns många dagar som av olika anledningar skulle
            kunna tänkas förtjäna att införlivas i förordningen. Det är angeläget
            att behålla flaggdagarna som symbol för att officiellt uppmärksamma
            en speciell händelse eller för att hedra vissa institutioner.
            Därför bör man inte överutnyttja dessa verktyg då det riskerar
            att minska symbolvärdet.
          </note>
          <note>
            Då den representativa monarkin fortfarande är det rådande statsskicket,
            med stort stöd i opinionen, finns det inga rimliga skäl att avskaffa
            de traditionella kungliga flaggdagarna som haft sin plats i almanackan
            sedan 1939.
          </note>
          <note>
            Jag yrkar bifall till utskottets förslag till beslut i sin helhet
            och avslag på reservationen.
          </note>
          <note>
            Jag ser att jag har någon minut tillgodo på min anmälda talartid.
            Därför vill jag, fru talman, komma med en liten personlig reflexion
            över den motion som tillkännager att internationella kvinnodagen
            bör göras till helgdag.
          </note>
          <note>
            Internationella kvinnodagen är verkligen värd att uppmärksammas.
            Jag är dock tveksam till att den görs till helgdag. Om man tänker
            efter är det många kvinnor som jobbar inom handeln. Som ni vet
            har affärer, särskilt storköp, oftast öppet hela helgdagarna.
            Många kvinnor jobbar också inom hotell- och restaurangrörelsen,
            också en bransch där man håller öppet på helgdagar, och framför
            allt inom vården, och då äldreomsorgen där det uteslutande är
            kvinnlig arbetskraft.
          </note>
          <note>
            Jag vill bara avsluta, fru talman, med att internationella kvinnodagen
            som helgdag enligt mina beräkningar främst skulle innebära att
            männen fick en extra fridag.
          </note>
          <note type="speaker">
            Anf. 122 BETTY MALMBERG (m):
          </note>
          <note>
            Fru talman! Visst är det en underbar känsla att få stämma in
            i Du gamla, du fria och höra den klinga på nationaldagen eller
            i olika idrottsliga sammanhang. Mig fyller sången med högtidlighet
            och stolthet, och den får mig att tänka på allt det goda som Sverige
            representerar. Något som förbryllar är dock att Du gamla, du fria
            aldrig har antagits officiellt som landets nationalsång. Det förvånade
            mig oerhört när jag fick reda på det. Då skrev jag en motion som
            jag lämnade in till förra riksmötet, och det är i det betänkande
            som vi debatterar nu som den också behandlas.
          </note>
          <note>
            För mig, liksom för de flesta, ter det sig självklart att en
            nationalsång ska vara officiellt antagen. Så är det också i de
            flesta länder men alltså inte i Sverige. Av Nationalencyklopedin
            framgår det i stället helt krasst att Du gamla, du fria är en
            fosterländsk sång som är allmänt använd som nationalsång i Sverige.
          </note>
          <note>
            Hur fick då Du gamla, du fria den ställning som nationalsång
            som den ändå har? Ja, enligt litteraturprofessorn Staffan Björck
            beror det på att kung Oskar II vid en middag i Skåne 1893 lyssnade
            stående på sången. Händelsen omtalades bland annat i en dåvarande
            tidning som hette Folkets Tidning som skrev att Dybecks dikt därmed
            kan sägas ha vunnit officiell bekräftelse på att vara landets
            verkliga folksång. Att kungen förblev stående under framförandet
            är alltså det unika skälet till att Du gamla, du fria räknas som
            vår nationalsång. Det är förvisso en märklig och intressant anekdot,
            men som officiell bekräftelse på att en nationalsång hade antagits
            håller den inte, i synnerhet som sången sedan dess har utmanats
            som nationalsång vid fyra tillfällen. Så många tävlingar har alltså
            funnits och arrangerats under årens lopp för att försöka ersätta
            Du gamla, du fria .
          </note>
          <note>
            I de flesta länder finns det vissa symboliska ramverk som hjälper
            till att bygga och visa på invånarnas samhörighet och landets
            status. Det handlar om att officiellt anta ett gemensamt språk,
            en nationaldag och en nationalsång. Sverige har i mina ögon agerat
            lite bakvänt och extremt långsamt på detta område. Men det finns
            en process.
          </note>
          <note>
            Svenska flaggans dag hann firas i hela 90 år innan den övergick
            i Sveriges nationaldag. Något officiellt språk har vi ännu inte
            beslutat om. Vi har förvisso antagit fem minoritetsspråk, men
            svenska är ännu inte antaget som majoritetsspråk. Nåväl, det kommer
            förhoppningsvis att ändras under denna mandatperiod.
          </note>
          <note>
            Nationalsången tycks dessvärre ännu vara alltför svår att få
            fastställd officiellt. Nationalsången berör dock. På Internet
            finns sajten Youtube. Där kan man lyssna på olika versioner av
            Du gamla, du fria . När jag gick in på sidan i går fann jag att
            två versioner som legat ute sedan juni 2006 hade spelats upp inte
            mindre än en halv miljon gånger. Det är ett respektingivande antal.
          </note>
          <note>
            Jag måste slutligen säga att jag hade önskat en något grundligare
            behandling av min motion. I betänkandet hänvisas helt kort till
            tidigare ställningstaganden i frågan som härrör från ett riksmöte
            för nio år sedan. Någon motivering finns inte till ställningstagandet,
            utan det är ett konstaterande att det inte behövs något juridiskt
            erkännande av sången. Som ni förstår delar jag inte den uppfattningen.
          </note>
          <note>
            Fru talman! Vi har alla anledning att vara stolta över vårt land,
            dess natur, kultur och mångfald. Låt oss framdeles få möjlighet
            att besjunga vårt älskade Sverige med en sång som inte bara är
            allmänt använd som nationalsång utan som också är officiellt antagen!
          </note>
          <note type="speaker">
            Anf. 123 MARIANNE BERG (v):
          </note>
          <note>
            Fru talman! Jag vill beröra reservationen i detta betänkande.
            Hur kan det komma sig att vi i vårt moderna och demokratiska svenska
            samhälle är så omoderna att kungliga flaggdagar fortfarande finns
            med i den svenska almanackan? Kungen har i dag ingen formell makt.
            Detta borde i rimlighetens namn göra att vi i detta land tar bort
            de minst sagt ålderdomliga återkommande flaggdagarna för kungafamiljen.
          </note>
          <note>
            Varför inte hissa flaggan, som motionären så bra skriver, på
            verkliga högtidsdagar för landet och för folket i stället för
            att hissa den för någon i kungahuset som råkar ha namnsdag eller
            födelsedag? Det är inte speciellt upplyftande.
          </note>
          <note>
            Jag läste också i motionen ett verkligt bra förslag, fru talman,
            om att införa flaggdag den 9 maj, den dag andra världskriget tog
            slut. Det är en viktig minnesdag i almanackan men inte har den
            gjorts till flaggdag.
          </note>
          <note>
            Med detta i åtanke, är det då inte otroligt ålderdomligt och
            också kanske lite pinsamt att behålla de kungliga flaggdagarna
            i almanackan?
          </note>
          <note>
            Fru talman! Jag yrkar bifall till reservationen.
          </note>
          <note>
            Överläggningen var härmed avslutad.
          </note>
          <note>
            14 § Författningsfrågor
          </note>
          <note>
            Föredrogs
          </note>
          <note type="speaker">
            Anf. 124 MORGAN JOHANSSON (s):
          </note>
          <note>
            Fru talman! Detta betänkande är nästan gammalt redan innan vi
            har hunnit börja debattera det. I betänkandet hänvisar vi i de
            flesta frågor och motioner till den grundlagsutredning som inte
            var färdig när betänkandet skrevs men som är färdig nu.
          </note>
          <note>
            Vi gjorde upp före jul om Grundlagsutredningen. Alla sju partier
            stod bakom överenskommelsen. Det är på många sätt en styrka för
            vårt land att vi har kunnat skapa en sådan överenskommelse och
            samsyn.
          </note>
          <note>
            Det finns många länder där man träter om demokratins spelregler
            och ändrar system stup i kvarten beroende på vem som råkar vinna
            ett val. Man försöker ändra spelreglerna för att kunna nå egna
            fördelar.
          </note>
          <note>
            Så gör vi inte i Sverige. Så vill vi inte ha det. Vi vill ha
            långsiktiga och breda överenskommelser som kan stå sig i 3540
            år, på det sätt som den regeringsform som antogs 1974 har gjort.
          </note>
          <note>
            Samtidigt är det ett slags mogenhetstest för ett lands beslutsfattare.
            Klarar man av att göra sådana här överenskommelser och hålla sig
            till dem under lång tid? I Sverige har vi försökt göra det.
          </note>
          <note>
            Nu har vi en ny uppgörelse. Det är en helhetsuppgörelse. Den
            täcker nästan alla frågor. Det finns inga reservationer. Det finns
            inte ens några särskilda yttranden. Vi har inte löst alla bekymmer.
            Det finns några saker som ska utredas vidare, men det får man
            i det stora hela betrakta som mindre frågor.
          </note>
          <note>
            Från socialdemokratins sida är vi nöjda med den uppgörelse som
            gjorts. Hade vi fått bestämma helt själva hade det väl sett något
            annorlunda ut på en del punkter, men så är det alltid i en förhandling.
          </note>
          <note>
            Det är inga revolutionerande förändringar i regeringsformen.
            Lösningarna från 1974 står sig väl. Man skulle kanske kunna säga
            att vi har putsat lite i kanterna på regeringsformen.
          </note>
          <note>
            Vi socialdemokrater beskrivs ofta som konservativa i författningsfrågor.
            Det ligger något i det. Vi menar att den regeringsform vi har
            haft i huvudsak har varit bra och fungerat väl. Här har vi också
            stor majoritet av svenska folket bakom oss. Det finns inget starkt
            folkligt tryck på att göra några stora revolutionerande förändringar
            i vår författning, tvärtom. De opinionsundersökningar som har
            gjorts i dessa frågor visar att det finns ett starkt stöd för
            de huvudsakliga dragen i de demokratiska spelreglerna. I den mån
            nu människor funderar över det tycker de att det nog är ganska
            lagom avvägningar som har gjorts.
          </note>
          <note>
            En sak stör mig ofta i denna debatt. Det är att det finns en
            tendens till att reducera de stora demokratifrågorna till författningsfrågor.
            När man ska tala demokrati börjar man tala om författningsfrågor
            som detaljer i valsystem och så vidare. Man förminskar den stora
            demokratifrågan om man gör den till något slags teknikaliteter
            i valsystemet.
          </note>
          <note>
            Vår inställning är att demokrati är mycket mer än författningsfrågor.
            Det finns många länder som kan kalla sig demokratier. Det finns
            olika kriterier för det. Grundkriterierna måste vara allmän och
            lika rösträtt, valhemlighet, respekt för mänskliga rättigheter,
            yttrande- och tryckfrihet, självständigt rättsväsen och ytterligare
            några sådana formella kriterier.
          </note>
          <note>
            Svaret på frågan om det är en bra eller en dålig demokrati måste
            man dock söka utanför det formella. Det måste man söka med andra
            frågor. Hur ser det ut för folket i ett land? Har de mat för dagen?
            Har de tak över huvudet? Kan de läsa och skriva? Känner de tillhörighet
            med det samhälle de lever i?
          </note>
          <note>
            Författningsfrågorna är bara instrumenten för att utöva demokrati,
            men demokrati är mycket mer än så. De författningspolitiska instrumenten
            är inte demokratin i sig. Man kan ha ett land som lever upp till
            alla de formella författningspolitiska demokratikriterierna, men
            om de ekonomiska klyftorna får växa och de sociala motsättningarna
            tillta kommer de antidemokratiska krafterna att växa sig allt
            starkare. Då kommer folkstyrets grunder att eroderas.
          </note>
          <note>
            Vi ska inte förminska demokratifrågan. Ska vi säkerställa och
            utveckla demokratin i vårt land är det inte i första hand författningsförändringar
            vi ska göra. Då handlar det i stället om att föra en politik som
            minskar klyftorna och de sociala spänningarna inte tvärtom som
            nu är fallet.
          </note>
          <note>
            Under utredningen slogs vi ofta av en paradox. Politiker som
            sade sig vilja utveckla demokratin var inte sällan snabba att
            lägga fram förslag som folk i allmänhet inte alls var med på.
            Jag ska nämna två sådana frågor.
          </note>
          <note>
            Det ena var frågan om skilda valdagar. Där krävde de borgerliga
            att man skulle skilja valdagarna åt, och man drev detta hårt.
            Det kan finnas argument för det. Det finns också starka motargument.
            Det starkaste är naturligtvis att valdeltagandet vid en sådan
            ordning förmodligen skulle falla. Det är erfarenheten överallt
            där man har skilda valdagar. Varför skulle Sverige vara annorlunda?
          </note>
          <note>
            När kommunala företrädare har tagit upp den frågan med oss, vilket
            ibland har hänt, har jag alltid ställt motfrågan: Om resultatet
            av att skilja valdagarna åt skulle bli att valdeltagandet i de
            kommunala församlingarna faller till 4050 procent, vilken legitimitet
            skulle du som kommunal beslutsfattare ha i en sådan situation?
            Finns det något värre slag mot kommunalt självstyre än att ställa
            till en ordning där valdeltagandet blir så lågt att hela kommunsektorns
            demokratiska legitimitet kan ifrågasättas?
          </note>
          <note>
            Frågan om skilda valdagar har drivits hårt från en del håll.
            Då ställer man sig frågan: Finns det något folkligt stöd för att
            skilja valdagarna åt?
          </note>
          <note>
            Grundlagsutredningen gjorde opinionsundersökningar och tittade
            på detta. Man har följt folks inställning till denna fråga under
            en ganska lång tid. Man ställde följande fråga till folk: Tycker
            ni att det är bra eller dåligt att skilja valdagarna åt? 5 procent
            av befolkningen tyckte att det var en mycket bra idé att skilja
            valdagarna åt. 12 procent tyckte att det var en ganska bra idé
            att skilja valdagarna åt. Det var alltså 17 procent som tyckte
            att detta var en ganska bra eller en mycket bra idé. De som tyckte
            att det var en mycket dålig idé eller en ganska dålig idé var
            48 procent av befolkningen. 35 procent hade ingen åsikt. Dessutom
            har stödet för skilda valdagar fallit genom åren. Stödet för skilda
            valdagar har halverats mellan år 2000 och 2006. Skilda valdagar
            är alltså av många skäl ingen bra idé. Den inställningen har också
            svenska folket i allmänhet. Därför vill man inte ha det.
          </note>
          <note>
            I utredningen tittade vi också en hel del på personvalsfrågorna.
            Vi tittade på opinionsundersökningar. Hur ställer sig egentligen
            folk till personval? När man följer dessa undersökningar får man
            intrycket att de som är mest intresserade av personval är politikerna
            själva.
          </note>
          <note>
            Grundlagsutredningen gjorde en opinionsundersökning om detta.
            Man frågade: Vill ni ha ett ökat personval, eller vill ni ha ett
            minskat personval, eller tycker ni att det är ganska bra som det
            är? 12 procent ville ha ett ökat inslag av personval. 54 procent
            sade att det var ganska bra som det var och att det var en rimlig
            avvägning. 12 procent ville ha ett mindre inslag av personval,
            och hela 14 procent ville inte ha något personvalssystem alls.
            Det var alltså fler som ville ta bort personvalet helt än som
            ville utöka det. Det var dubbelt så många som ville ta bort eller
            minska personvalsinslagen än som ville utöka dem, och de allra
            flesta ville ha det ungefär som det är i dag.
          </note>
          <note>
            Nu gör vi en uppgörelse om att sänka spärren i personvalet, från
            8 till 5 procent. Jag tror inte att det kommer att få några stora
            effekter. Men vi kom ändå fram till att det inte fanns något argument
            för att vi just i riksdagsval ska ha en spärr på 8 procent men
            att vi i alla andra val ska ha en spärr på 5 procent. Därför kunde
            vi göra upp om det.
          </note>
          <note>
            Men man måste ha klart för sig att det inte är korrekt att det
            utanför detta hus finns ett starkt folkligt tryck för långtgående
            reformer när det gäller personval. Det finns de som tror det.
            Men det finns inget sådant.
          </note>
          <note>
            Jag tror att det som folk i allmänhet resonerar kring i dessa
            frågor, i den mån de tänker på det, är att de vill ha tydliga
            politiska alternativ att välja mellan, tydliga färdriktningar
            vi vill att landet ska gå i den riktningen, och vi vill att landet
            ska gå i den riktningen. Då tror jag nog att de ser att det kan
            finnas en otydlighet om man driver personvalsinriktningen för
            långt i stället för det grundläggande partival som vi har. Dessutom
            tror jag att folk i allmänhet är rädda för att enskilda beslutfattare,
            enskilda politiker, ska knytas upp till mäktiga ekonomiska intressen
            som ska finansiera deras personvalskampanjer. Jag tror att folk
            i allmänhet i fråga om detta faktiskt gör en ganska riktig bedömning.
            Det finns skäl att vara skeptisk till att detta drivs alldeles
            för långt.
          </note>
          <note>
            Nu har vi en uppgörelse på plats. Den gäller mycket annat än
            bara detta valsystem eller skilda valdagar. Vi har gjort upp om
            lagprövningsrätt. Vi har gjort upp om hur vi ska reglera det kommunala
            självstyret. Det finns många frågor som vi har grävt i.
          </note>
          <note>
            Våra åsiktsskillnader partierna emellan kommer säkert att bestå.
            Det är klart att vi kommer att ha olika uppfattningar om detta.
            Men jag hoppas att det som vi nu har gjort är att vi har lagt
            undan den mer skarpa konflikten i detta under lång tid framöver.
            Vi har kommit överens om att det som vi nu har gjort upp om ska
            hålla åtminstone lika länge som den gamla regeringsformen, åtminstone
            3540 år framåt. Det tycker jag att vi är skyldiga varandra nu
            när vi har gjort detta handslag kring författningsfrågorna.
          </note>
          <note type="speaker">
            Anf. 125 MARGARETA CEDERFELT (m):
          </note>
          <note>
            Fru talman! I det betänkande som vi nu debatterar om författningsfrågor
            behandlas 54 motionsyrkanden från allmänna motionstiden. Man kan
            säga att det handlar om författningsfrågor, men det berör också
            demokratifrågor grundvalen i vårt samhälle. Ur detta perspektiv
            tycker jag att det är oerhört glädjande att det finns 54 motionsyrkanden
            från riksdagsledamöter. Det visar att vi här i riksdagen arbetar
            aktivt med demokratifrågor. Vi är beredda att vara med och utveckla
            demokratin. Det går nämligen aldrig att slå sig till ro och säga
            att vi nu har demokrati och att den fungerar utmärkt. Det förhållningssättet
            skulle vara ett sätt att sätta stopp för demokratin.
          </note>
          <note>
            Ur detta perspektiv refererar jag till Grundlagsutredningen som
            på ett enligt mig bra parlamentariskt sätt har arbetat fram gemensamma
            förslag inom riksdagen just för att demokratifrågorna grunden
            för vårt samhälle ska kunna fortsätta att vila på trygga ben och
            inte ändras över tiden.
          </note>
          <note>
            Jag kan om motionerna i betänkandet säga att flera av dem återkommer
            under årens lopp. Därför har vi också från utskottets sida valt
            en förenklad behandling. Det innebär dock inte att motionerna
            är mindre viktiga för den sakens skull. Spännvidden när det gäller
            motionerna är väldigt stor. De handlar om allt från minskning
            av antalet riksdagsledamöter till större genomslag för personval.
            De handlar om kommunal demokrati. De handlar om att synliggöra
            och tydliggöra plattformar för de olika politiska partierna. De
            handlar också om domarväsendet. De handlar alltså om grunderna
            för vår demokrati.
          </note>
          <note>
            Jag ska gå tillbaka till Grundlagsutredningen. Vi moderater företräddes
            av Henrik von Sydow. Det gör att jag inte kan referera till hur
            diskussionerna har gått i Grundlagsutredningen på det sätt som
            Morgan Johansson kan som också har suttit i Grundlagsutredningen.
            Men det som jag kan säga är att jag tror väldigt mycket på Grundlagsutredningen.
            Jag ser fram mot den proposition som regeringen kommer att lägga
            fram så småningom eftersom det, som jag sade, är viktigt med gemensamma
            värden och en gemensam grund så att vi inte ändrar grundlagen
            utan att den kan verka under många år.
          </note>
          <note>
            Jag avstår från att benämna och gå in på de motioner som tas
            upp i själva betänkandet i ett närmare perspektiv eftersom jag
            tycker att det gemensamma ställningstagandet är det viktiga i
            demokratin.
          </note>
          <note>
            Jag vill beröra en fråga som vi moderater har drivit mycket,
            och den handlar om personvalet. Som moderat tror jag, precis som
            mina partikolleger som har motioner som tas upp i detta betänkande,
            att det är viktigt med ett tydligt personval. Det handlar om att
            synliggöra för medborgarna vilka som är valda. Men det handlar
            också för medborgarna om att i större omfattning kunna utkräva
            ett ansvar.
          </note>
          <note>
            Vad jag vill säga är att det här är mina reflexioner. Jag avstår
            således från att yrka bifall till de motioner som finns här, just
            med hänvisning till Grundlagsutredningen. Den är det primära i
            de här sammanhangen.
          </note>
          <note>
            Det finns också två särskilda yttranden i betänkandet. Det är
            väldigt glädjande att det som sägs i det ena yttrandet är tillgodosett.
            Det handlar om att skriva in frågan om att inte undvika diskriminering
            på grund av sexuell läggning. Detta är ju något som kommer att
            finnas med i grundlagen framöver. Jag tycker att det visar att
            demokratifrågorna fungerar bra och fortsätter att utvecklas.
          </note>
          <note type="speaker">
            Anf. 126 ANNIE JOHANSSON (c):
          </note>
          <note>
            Herr talman! Jag vill inledningsvis instämma i det som Margareta
            Cederfelt lyft fram i sitt anförande och därmed också yrka bifall
            till konstitutionsutskottets förslag i betänkande KU9 rörande
            författningsfrågor.
          </note>
          <note>
            Denna debatt handlar om 54 motionsyrkanden, av vilka många förtjänar
            att särskilt lyftas fram. Jag sätter stor tilltro till det beredningsarbete
            som Regeringskansliet nu ska göra detta efter det att Grundlagsutredningen
            i december presenterat sitt slutbetänkande. Många av de motioner
            som behandlas i detta betänkande berör särskilt Grundlagsutredningen
            men också Ansvarskommittén där motionerna i fråga går längre än
            utredningarnas slutbetänkanden.
          </note>
          <note>
            Av respekt för den fortsatta processen väljer jag att inte kommentera
            frågeställningarna i ljuset av utredningsförslagen och beredningsarbetet
            utan i ljuset av Centerpartiets fastlagda politik vad gäller författningsfrågor.
          </note>
          <note>
            Centerpartiet står bakom slutbetänkandet detta för att nå en
            bred överenskommelse som varar över tid. Men det är ingen hemlighet
            att de förslag som Grundlagsutredningen unisont lade fram var
            ett mycket kompromissat slutbetänkande där alla partier mer eller
            mindre fick ge upp viktiga hjärtefrågor för att komma överens.
            För egen del kan jag bara beklaga att den viktiga Grundlagsutredningen
            inte kom med några större konstitutionella reformer utan enbart
            gick några steg i rätt riktning.
          </note>
          <note>
            I stället för en författningsdomstol, som hade varit en juridiskt
            tydlig kontroll av om politiska beslut lever upp till mänskliga
            fri- och rättigheter, valde man att plocka bort uppenbarhetsrekvisitet
            i regeringsformen. Det kan få stor betydelse i lagprövningsfrågor
            i framtiden.
          </note>
          <note>
            I stället för att helt ge väljarna makten att besluta om vem
            som ska företräda dem genom personval tillämpat fullt ut sänktes
            i alla fall spärren till 5 procent så att det är samma spärr till
            alla politiska församlingar.
          </note>
          <note>
            Herr talman! Att stärka riksdagens makt och inflytande, att stärka
            väljarens makt genom ett ökat personval, att se över valkretsindelningen
            samt att se hur vi bäst kan gagna medborgerliga fri- och rättigheter
            genom en författningsdomstol är frågor som jag tycker är högst
            intressanta.
          </note>
          <note>
            Det finns en dynamisk och intressant diskussion i triangeln parti-politiker-väljare.
            För vems skull finns egentligen politiken för de enskilda partiernas
            eller för medborgarnas skull? Och vem ska fälla den avgörande
            rösten?
          </note>
          <note>
            Det är min starkaste övertygelse att personvalssystemet måste
            ses över och reformeras och att mer makt ges till medborgarna,
            väljarna. Men den önskan lär inte förverkligas, i alla fall inte
            under nästkommande decennium.
          </note>
          <note>
            Den kompromiss som nåddes i samband med den svenska personvalsreformen
            på 1990-talet har en släng av en gyllene medelväg. Om kandidaten
            lyckas skramla ihop 8 procent av sitt partis röster får väljarna
            någonting att säga till om. Annars är det den interna partiordningen
            som gäller. Men i kommunerna får väljarna lite mer att säga till
            om. Där räcker det med 5 procent. Grundlagsutredningen säger nu
            i sitt förslag att samma gräns ska gälla i alla val. Det är bättre
            än dagens system men absolut inte det bästa.
          </note>
          <note>
            Vi måste formulera ett valsystem som är byggt på förtroende,
            även utanför det egna partiet ett förtroende man får av väljarna
            men också ett förtroende som man kan bli av med genom att väljarna
            får säga sitt. Det är ett ödmjukt system och ett valsystem som
            öppnar dörren för påverkan och ansvarsutkrävande, vilket skulle
            gagna det politiska samtalet i Sverige. Men framför allt, och
            det viktigaste: Det blir väljaren och ingen annan som bestämmer
            vem som ska sitta i Sveriges riksdag.
          </note>
          <note>
            Herr talman! För Centerpartiet är människans frihet grundläggande.
            Det är lika naturligt som ett starkt kommunalt självstyre och
            lika naturligt som att makten ska finnas så nära människor som
            möjligt inte centralism utan decentralism. Centerpartiet har i
            flera decennier arbetat med decentralisering. År 2003 blev decentralismen
            federalismen en stark markering och vilja till att skapa ett nytt
            konstitutionellt samhälle. Federalismen är utifrån dagens statscementerade
            perspektiv ett uppochnedvänt samhälle ett samhälle som byggs underifrån
            och uppåt.
          </note>
          <note>
            Vi behöver en samhällsordning som stärker den lilla sfären närmast
            var och en sfären där Anders och Sofia kan påverka sin tillvaro
            och känna makten över de beslut som fattas.
          </note>
          <note>
            Vi behöver, anser Centerpartiet, bygga Sverige efter federalismens
            principer om ett starkt mandat för den enskilda människan men
            också lokalt, för kommuner och regioner. Vi kan inte längre vara
            statens beskyddare. Vi på den statliga nivån bör se till att makten
            kommer så nära Anders och Sofia som möjligt.
          </note>
          <note>
            Det lokala självstyret får inte enbart bli vackra ord i portalparagrafen
            i den svenska grundlagen utan måste få verklig innebörd. Därför
            är jag glad över att Grundlagsutredningen nu ger kommunerna ett
            särskilt kapitel i regeringsformen. Vårt arbete med att bygga
            samhället efter devisen mer människa, mindre stat får ändå en
            början här.
          </note>
          <note>
            En nedmontering av statens betydelse och en uppgradering av det
            regionala och kommunala självstyret är i första hand centralt
            utifrån en demokratiaspekt. Ju närmare besluten fattas, desto
            mer kan människor påverka.
          </note>
          <note>
            I betänkandet finns det en motion från Centerpartiet rörande
            just regioner och kommuner en motion om en regionalisering som
            gör det möjligt att flytta makt från statlig nivå till regional
            och kommunal nivå samt om en kompetenskatalog som ska förtydliga
            ansvar och befogenheter.
          </note>
          <note>
            Vi ställer oss bakom konstitutionsutskottets avstyrkande av motionen,
            i avvaktan på den beredning som för närvarande pågår rörande Ansvarskommitténs
            slutarbete.
          </note>
          <note type="speaker">
            Anf. 127 MORGAN JOHANSSON (s) replik:
          </note>
          <note>
            Herr talman! Det vi nu hörde är ett utmärkt exempel på den paradox
            som jag berörde i mitt anförande här. Här talar man om demokrati,
            om väljare och sådant. Sedan lägger man fram ett förslag som inte
            har något som helst stöd i väljarkåren, nämligen ett förslag om
            att helt och hållet ta bort personvalsspärren. Det är ju vad ni,
            Annie Johansson, stod för.
          </note>
          <note>
            När man frågat väljarna vad de tycker är det, precis som jag
            tidigare sagt, bara 12 procent som vill ha ett ökat inslag av
            personval. Om man frågade väljarna om det helt och hållet borde
            vara ett ökat inslag av personval och om de vill ta bort personspärren
            över huvud taget skulle, kan jag tänka mig, svaret bli en knappt
            mätbar siffra vad gäller stödet för det förslag som du, Annie,
            precis har lagt fram.
          </note>
          <note>
            Det finns starka argument mot att driva det så långt. Det måste
            finnas en balans mellan partival å ena sidan och personval å andra
            sidan. Om ni ska driva det så långt i personvalsfrågan kan jag
            säga att det finns väldigt starka argument mot.
          </note>
          <note>
            Ett argument är, som jag varit inne på, att risken finns att
            starka ekonomiska intressen binder enskilda politiker till sig.
            Vi behöver inte gå särskilt långt ut i världen för att hitta just
            ekonomiska intressen som finansierar enskilda politikers kampanjer.
            Detta är livsfarligt.
          </note>
          <note>
            Ett annat argument är att det bidrar till ett förytligande av
            politiken. Det viktiga blir inte längre vilken politik partierna
            står för, utan det viktiga blir det personinriktade: Vem är det?
            Hur gör han? Hur gör hon?
          </note>
          <note>
            Ett sådant förytligande av politiken är också, skulle jag vilja
            säga, väldigt påtagligt där man har gått väldigt långt med sitt
            personvalssystem.
          </note>
          <note>
            Ett tredje argument är att det blir otydligt. Man vet inte riktigt
            i vilken färdriktning samhället egentligen ska röra sig.
          </note>
          <note>
            Att driva det så långt och att ha en så extrem position som Centern
            och de övriga borgerliga haft tror jag vore en väldigt dålig idé
            om man nu vill utveckla folkstyret. Dessutom har det faktiskt
            inget folkligt stöd.
          </note>
          <note type="speaker">
            Anf. 128 ANNIE JOHANSSON (c) replik:
          </note>
          <note>
            Herr talman! Det är inte konstigt att jag och Morgan Johansson
            tycker olika i frågan. Vi representerar två helt olika ideologiska
            uppfattningar. Vi representerar också två helt olika partier och
            två helt olika stämmobeslut.
          </note>
          <note>
            Från Centerpartiets partistämma finns det en tydlig markering:
            Vi ska driva en politik i riktning mot personval fullt ut.
          </note>
          <note>
            Till skillnad från Morgan Johansson sätter jag inte upp fingret
            i luften och känner av den allmänna folkopinionen för att sedan
            bestämma vilken politik jag därefter ska driva.
          </note>
          <note>
            Jag drivs av ett ideologiskt patos. Det innebär att man sätter
            människan framför systemen och väljaren framför politiska partier.
            Man gör det bland annat konkret genom att driva frågan om ett
            ökat personval.
          </note>
          <note>
            Jag tillhör en av de sex personer som är personkryssade in i
            riksdagen. Jag har haft erfarenhet av just den farhåga som Morgan
            Johansson målar upp i sitt anförande. Blir politiken blir mer
            personifierad? Jag kan inte se att den blir det.
          </note>
          <note>
            Däremot känner jag till alla de människor som hör av sig till
            mig och säger: Annie, jag kryssade dig i den här frågan. Annie,
            jag lade min röst på dig i den här frågan. Jag vill att du ska
            agera.
          </note>
          <note>
            Det är ett förtroendeförhållande som stärks. Avståndet mellan
            väljare och politiker minskar genom att man känner att man har
            röstat på en specifik person.
          </note>
          <note>
            Jag skulle heller inte vilja säga att politikern Annie sätts
            framför partiet. Däremot får det politiska budskapet en mer personlig
            prägel, vilket gagnar det politiska samtalet.
          </note>
          <note>
            Morgan Johansson pratade i sin inledning om demokrati. Det är
            intressant att 4 procent av svenska folket är medlemmar i ett
            parti. I dagens system är det alltså 4 procent av det svenska
            folket som bestämmer i realiteten både vilka som ska stå på listorna
            och vilka som ska representera människor i Sveriges riksdag.
          </note>
          <note type="speaker">
            Anf. 129 MORGAN JOHANSSON (s) replik:
          </note>
          <note>
            Herr talman! Det är återigen fokus på jag, jag och jag, på person,
            person och person. De som är mest intresserade av detta är politikerna
            själva. Det är så det är. Väljarna i allmänhet vill ha tydliga
            partialternativ, politiska alternativ. Vilken färdriktning ska
            landet gå i, den riktningen eller den riktningen? Det är det man
            söker efter.
          </note>
          <note>
            Om det hade varit så som Annie Johansson säger, att om man har
            ett långt gånget personvalssystem minskar man gapet mellan väljare
            och valda, borde man ha sett det i valdeltagandet i de länder
            som har långt gångna personvalssystem. Finns det någon sådan slutsats?
            Kan man dra någon sådan slutsats? Det är snarare tvärtom.
          </note>
          <note>
            I länder med långt gånget personvalssystem har man lägre valdeltagande
            än i länder där man har partivalssystem. Det räcker att gå till
            våra nordiska grannländer. Det land i Norden som har det längst
            gångna personvalssystemet är Finland. Det är samtidigt det land
            som har det lägsta valdeltagandet i Norden.
          </note>
          <note>
            Jag tror att det hänger ihop med detta. När man drar det så långt
            att vi helst skulle ta bort personspärrarna skulle det räcka med
            175 kryss för att ta sig in i riksdagen. År 2006 var det så. Det
            är släkten och lite till. Ni förstår själva vilka centrifugalkrafter
            som man sätter i gång i partierna i ett sådant läge. Det är ett
            mycket lättmanipulerat system.
          </note>
          <note>
            När väljarna ställs inför ett sådant system ser de inte längre
            de politiska alternativen så tydligt. Då finns det en risk att
            väljarna vänder sig bort från politiken. Då går man inte och röstar.
          </note>
          <note>
            Tesen att personval minskar klyftorna mellan väljare och valda
            håller faktiskt inte. De system som har det så visar precis tvärtom.
          </note>
          <note>
            Jag tror också att väljarna är ganska rädda för risken att man
            knyter upp ekonomiska särintressen och enskilda personer bakom
            sig.
          </note>
          <note type="speaker">
            Anf. 130 ANNIE JOHANSSON (c) replik:
          </note>
          <note>
            Herr talman! Jag förstår faktiskt inte riktigt vad det är Morgan
            Johansson diskuterar när han säger ekonomiska intressen och företrädare
            bakom en. Man kan driva en personvalskampanj utan externa medel.
            Man kan driva en personvalskampanj genom att få medel internt
            från partiet, vilket var så jag gjorde. Man kan också driva en
            personvalskampanj som inte gör det möjligt att driva en annan
            linje än partiet.
          </note>
          <note>
            Det handlar om att sätta en personlig prägel på det politiska
            budskapet och om tydlighet. Säger man att Annie tycker detta skapar
            det ett närmare förhållande till åhöraren än om man säger att
            Centerpartiet tycker något. Just det personliga budskapet är en
            tydlighet.
          </note>
          <note>
            Frågan i det hela gäller vem som ska ha makten. Det är helt okej
            att Morgan Johansson tycker att det är de politiska partierna
            som 4 procent av svenska folket är med i som ska ha makten. Men
            för mig är det en självklarhet att den yttersta makten ändå ska
            finnas hos väljarna.
          </note>
          <note>
            Jag respekterar Morgan Johanssons åsikt. Jag respekterar andra
            partiers åsikter också. Men den fastlagda linjen för mitt ideologiska
            patos och för Centerpartiet är att flytta fokus från system till
            människor, från partiet till väljare.
          </note>
          <note>
            Jag skulle vilja uppmana Morgan Johansson att söka anställning
            som partistrateg hos Centerpartiet och försöka få in det ideologiska
            patoset, men så länge vi har en fast utlagd liberal linje är det
            ett fullt personval som är vår vision och vårt mål.
          </note>
          <note>
            Anf. 131 CECILIA WIGSTRÖM i Göteborg (fp):
          </note>
          <note>
            Herr talman! I går fick USA en ny president, Barack Obama. Världen
            har stora förhoppningar på att USA åter kan bli inte bara världens
            mäktigaste stat utan också en förebild för alla människor som
            längtar efter att leva sina liv i fred, frihet och demokrati.
          </note>
          <note>
            Alla ledare vet att man måste leva som man lär. För att återupprätta
            respekten för mänskliga rättigheter världen över behöver vi ett
            USA som stänger Guantánamo och förbjuder användningen av tortyr.
          </note>
          <note>
            När Barack Obama skulle bli president i går officiellt svor han
            presidenteden. Fritt översatt lyder den så här: Jag lovar att
            troget uppbära presidentämbetet och efter min bästa förmåga bevara,
            skydda och försvara USA:s grundlag.
          </note>
          <note>
            Det var kort och koncist. Allt handlade om grundlagen. Den ska
            presidenten försvara. När hör vi i Sverige politiker referera
            till grundlagen?
          </note>
          <note>
            Jag kan hålla med Morgan Johansson om att bra demokrati är mycket
            mer än en grundlag. Men som liberal är det viktigt för mig att
            också säga att utan en rättsstat fungerar inte demokratin. En
            rättsstat kan bara upprätthållas om den gamla devisen att land
            ska byggas med lag efterlevs. Den traditionen är tyvärr inte så
            djupt förankrad i Sverige.
          </note>
          <note>
            I år uppmärksammar vi att det är 200 år sedan vårt rike klövs
            itu och Sverige och Finland blev två olika länder. Regeringsformen
            som då antogs 1809 gällde fram till 1974 trots att det i den stod
            att det var kungen som allena styrde riket.
          </note>
          <note>
            Det var tur att demokratin trots grundlagen fick sitt genombrott
            och att makten flyttades från kungen till riksdagen. Men det säger
            en hel del om vårt land och hur grundlagen har respekterats i
            vårt land.
          </note>
          <note>
            Samhällsdebattören Stig-Björn Ljunggren sade för något år sedan
            om grundlagen: Regeringen kommer att använda den som karottunderlägg
            om det behövs.
          </note>
          <note>
            Jag tror att det var överdrivet, men Ljunggren sätter fingret
            på en svaghet i vår rättsstat. Nu när vi är en demokrati måste
            vi ändra vårt förhållningssätt till grundlagen och inse att den
            är lika viktig att värna här som i USA.
          </note>
          <note>
            Det attitydskiftet är en viktig grundlagsreform. Men det antyds
            bara mellan raderna i Grundlagsutredningen, som jag minns det
            efter genomläsningen under juluppehållet. Någon får gärna rätta
            mig på den punkten.
          </note>
          <note>
            Folkpartiet har företrätts i Grundlagsutredningen av Daniel Tarschys
            och Lena Isaksson. Det är inget omvälvande som föreslås utan ett
            antal justeringar av regeringsformen. Men de är ändock viktiga.
            Låt mig nämna några punkter som vi i Folkpartiet liberalerna välkomnar
            särskilt.
          </note>
          <note>
            För det första är det att det så kallade uppenbarhetskravet tas
            bort. Det betyder att det inte längre i regeringsformen uppställs
            något krav på att en uppenbar motstridighet måste föreligga mellan
            en vanlig lag och grundlagen för att grundlagsbestämmelsen ska
            få företräde. Lagrådets förhandskontroll av lagars grundlagsenlighet
            stärks också.
          </note>
          <note>
            Det är viktiga reformer för att värna vår grundlag, även om vi
            i Folkpartiet hade gått längre med att också ha en författningsdomstol.
            Men det här är viktiga reformer.
          </note>
          <note>
            Viktigt är också att kontrollmakten stärks, att konstitutionsutskottet
            får tillgång till alla handlingar för att kunna göra sin granskning
            och att alla utskott får ett tydligare mandat att också granska
            hur regeringen utövar sin makt.
          </note>
          <note>
            Det är också positivt att grundlagen betonar forskningens frihet.
            Det gör moderna grundlagar.
          </note>
          <note>
            En annan viktig punkt för oss liberaler är att skyddet mot diskriminering
            utvidgas till att också omfatta sexuell läggning.
          </note>
          <note>
            Som Sveriges Europavänligaste parti är vi också nöjda med att
            EU-medlemskapet nu slås fast ordentligt.
          </note>
          <note>
            En sänkt personvalsspärr från 8 procent till 5 procent i riksdagsval
            såsom i kommunala val ger människor en ökad möjlighet att påverka
            vilka som ska representera dem i denna kammare. Det stärker demokratin,
            för även om vi alla företräder ett parti vet vi att våra partier
            har breda partiprogram, och det kan vara mycket viktigt och intressant
            för en väljare att kunna välja. Vill man välja en person som är
            specialiserad på skolfrågor, eller vill man välja en person som
            är specialiserad på rättsfrågor till exempel?
          </note>
          <note>
            Vi i Folkpartiet hade gärna tagit bort spärrarna till personvalet
            över huvud taget, men vi är glada att vi nu i alla fall tar några
            steg när det gäller riksdagsvalet.
          </note>
          <note>
            Herr talman! Jag har fattat mig kort, eftersom det betänkande
            vi debatterar inte innehåller några skarpa förslag. Utredningen
            är nu ute på remiss, och förhoppningsvis bidrar det till en viktig
            debatt i Sverige om våra grundlagar. Grundlagarna är fundamentet
            för vårt samhällsbygge och förtjänar i en rättsstat att talas
            om och hänvisas till i större utsträckning än i dag.
          </note>
          <note type="speaker">
            Anf. 132 MORGAN JOHANSSON (s) replik:
          </note>
          <note>
            Herr talman! Två saker reagerar jag över. Cecilia Wigström refererar
            till USA. Skulle USA vara en bättre rättsstat än Sverige? Har
            Cecilia Wigström hört talas om Guantánamo? Det är en sak att säga
            att man ska hedra grundlagen och att vi alla ska ansluta oss till
            den. Det är en annan sak att sedan leva upp till den och se till
            att man har en ordning som säkerställer att regering och riksdag
            faktiskt följer grundlagarna. Där måste väl ändå Cecilia Wigström
            medge att just det amerikanska systemet inte har visat sig vara
            något föredöme, åtminstone inte de senaste åren.
          </note>
          <note>
            Cecilia Wigström resonerar sedan kring lagprövning, domstolars
            lagprövningsrätt och uppenbarhetsrekvisitet. Det vi gör i Grundlagsutredningen
            är att vi omformulerar uppenbarhetsrekvisitet. Vi tar inte bara
            bort det, utan vi gör en hänvisning till folksuveränitetsprincipen
            det är trots allt det som vårt parlamentariska system står för.
            Det är här i riksdagen som politiska beslut fattas. Domstolar
            tolkar lag, men domstolar skapar inte lag. Det är det som är innebörden
            i folksuveränitetsprincipen.
          </note>
          <note>
            Jag tror att vi alla är överens om att det kan finnas situationer
            när riksdagen kan fatta beslut som kan komma att strida mot andra
            beslut och lagar och kanske också i viss mån mot Europakonventionen.
            Alla lagförslag ska förstås först beredas ordentligt, men det
            ska finnas en nödventil i efterhand, någon form av korrektiv som
            man måste använda sig av om sådana lagar skulle stiftas här.
          </note>
          <note>
            Det är det vi säger. Vi hänvisar också till den så kallade normhierarkin,
            det vill säga, i sådana situationer står grundlag över lag, och
            då är det domstolar som beslutar om det. Men folksuveränitetsprincipen
            är vi överens om, och en av de stora slutsatserna i det här betänkandet
            är faktiskt att alla partier är överens om detta.
          </note>
          <note>
            Anf. 133 CECILIA WIGSTRÖM i Göteborg (fp) replik:
          </note>
          <note>
            Herr talman! Jag är ingen expert på tillståndet i Sverige som
            rättsstat och inte på USA som rättsstat heller, så jag vill inte
            svara exakt på din fråga. Men jag vill ändå påstå att rättsstaten
            USA fungerar ganska bra, eftersom många av de beslut som har tagits
            av presidenten för att inrätta Guantánamo ett läger som jag totalt
            fördömer ju har överklagats. Många av de besluten har också ogiltigförklarats
            av Högsta domstolen i USA eftersom besluten inte har varit förenliga
            med USA:s grundlag. På det sättet har rättsstaten USA fungerat.
          </note>
          <note>
            Rättsstaten handlar som sagt om att följa lagstiftningen. Fallet
            Guantánamo har överklagats, och jag reagerar också mycket starkt
            på de andra övergrepp mot mänskliga rättigheter som USA har hållit
            på med på andra länders territorier. Det har som sagt överklagats,
            och jag tror att även frågan om tortyr har varit uppe i kongressen.
            Jag är ingen expert, men jag skulle kunna tro att även där finns
            rättsliga processer som är i gång för att helt enkelt ogiltigförklara
            de beslut som har tagits av presidenten där man har legitimerat
            tortyr. På det sättet fungerar ju rättsstaten: Man stoppar exekutiva
            beslut från regeringen eller från kongressens sida om de strider
            mot principer i grundlagen.
          </note>
          <note>
            För mig som liberal är det oerhört viktigt att vi värnar mänskliga
            rättigheter och dem som slås fast i den svenska grundlagen och
            att Sveriges riksdag inte stiftar lagar som strider mot dem. Därför
            måste vi ha ett skydd så att mänskliga rättigheter alltid respekteras
            i vårt land.
          </note>
          <note type="speaker">
            Anf. 134 MORGAN JOHANSSON (s) replik:
          </note>
          <note>
            Herr talman! Självklart är det så. Cecilia Wigström säger att
            det har varit uppe i den amerikanska kongressen och i domstol
            och så. Javisst, men likväl står Guantánamo där. Det krävdes en
            ny president. Det krävdes att det politiska systemet ryckte in
            för att få en ändring till stånd.
          </note>
          <note>
            Det jag reagerar över är den ibland vanliga tendensen vi har
            i Sverige att klä oss i säck och aska. Vårt system är ingenting
            värt, det finns andra som har ett mycket bättre system och så
            vidare. Tänk på att vi är ett av de länder som internationellt
            sett har ett mycket högt valdeltagande. Vi är ett av de länder
            där korruption kanske allra mest sällan förekommer, om man tittar
            på internationella rankningslistor. Vi har en författningstradition,
            en förvaltningstradition, ett rättssystem med månghundraåriga
            anor som jag skulle vilja säga är ett av de mest utvecklade i
            världen när det gäller rättsväsendet.
          </note>
          <note>
            Därför ska vi inte klä oss i säck och aska och racka ned på oss
            själva. Vi har i grund och botten ett ganska bra system som människor
            i allmänhet är nöjda med. De vill inte göra några stora och revolutionerande
            förändringar.
          </note>
          <note>
            När Cecilia Wigström för diskussionen på det sätt hon gör är
            hon egentligen ute efter något annat. När hon säger att Sverige
            inte är någon rättsstat, eller att det finns andra system som
            är bättre, är hon egentligen ute efter att skjuta över makt från
            politikerna, från den här kammaren, från riksdagen, till domstolarna.
          </note>
          <note>
            Precis så är det i det amerikanska systemet. Där har vi domstolar
            som kan fatta i grunden politiska beslut, vilket innebär att väljarna
            sedan inte kan ställa beslutsfattarna till svars. Men det innebär
            också att domstolarna i sig blir politiserade, för det blir viktigt
            vilka politiska åsikter olika domare har. Titta just på den amerikanska
            Högsta domstolen! Vi vill inte ha ett sådant system där man skjuter
            över mer och mer makt från de folkvalda politikerna till domstolarna.
            Där tror jag möjligen att vi skiljer oss åt.
          </note>
          <note>
            Anf. 135 CECILIA WIGSTRÖM i Göteborg (fp) replik:
          </note>
          <note>
            Herr talman! Jag tycker att Morgan Johansson övertolkar det jag
            sade. Jag sade inte att rättsstaten Sverige inte fungerar. Jag
            klär inte Sverige i säck och aska, även om jag tillhör det parti
            som ändå påpekar och för fram till svenska medborgare att vi inte
            är det bästa landet på jorden. Socialdemokratin har hela tiden
            mer ägnat sig åt att försköna Sverige, på bekostnad av till exempel
            vårt deltagande i Europeiska unionen och liknande.
          </note>
          <note>
            Jag lyfte i mitt anförande fram att vi har en tradition av att
            inte respektera grundlagen. Nu har inte Morgan Johansson någon
            replikrätt, men det skulle vara intressant att veta om han inte
            tycker att det är lite anmärkningsvärt att vi har haft en tradition
            av att ha en grundlag i Sverige som antogs 1809 och i grunden
            inte förändrades förrän 1974, trots att vi under den tiden gjorde
            en massa förändringar och flyttade makten från kungen till riksdagen.
            Det var ett otroligt starkt maktskifte som inte blev ordentligt
            uttryckt i vår grundlag förrän 1974.
          </note>
          <note>
            Det är därför det är så viktigt att vi ytterligare förankrar
            den traditionen. Jag tror att vi ska ha en ödmjukhet i att bära
            med oss den historien. Därmed har vi inte samma tradition som
            i USA som har byggt upp sitt land kring detta och som ända sedan
            dess början på presidentinstallationerna har pratat om grundlagens
            värnande.
          </note>
          <note>
            Varför är grundlagen viktig att värna? Jo, för att det finns
            en risk att folksuveränitetsprincipen går ut över de mänskliga
            rättigheterna, att man i demokratins namn i ett parlament stiftar
            lagar som inskränker invånares mänskliga rättigheter. Det är därför
            vi tycker att det är viktigt att värna de mänskliga rättigheterna
            och att en domstol också kan övervaka det i fall lagar stiftas
            som i grunden är motstridiga till grundlagen.
          </note>
          <note>
            Nu tycker jag att Grundlagsutredningen tar ett bra steg i den
            här riktningen.
          </note>
          <note type="speaker">
            Anf. 136 INGVAR SVENSSON (kd):
          </note>
          <note>
            Herr talman! Morgan Johansson för ett intressant resonemang i
            början av sitt anförande, att demokratin är mycket större än författningsregleringen.
            Det är egentligen, höll jag på att säga, en livsstil. Jag har
            kanske tjatat om det många gånger i den här kammaren, men det
            är inte säkert att det här utskottet har hört det. Det är en intressant
            upplevelse som jag hade för 24 år sedan när jag besökte El Salvador.
            Det visade sig där att El Salvador under mycket lång tid hade
            haft en formellt sett mycket demokratisk konstitution, men den
            underliggande lagstiftningen var helt odemokratisk. Det handlar
            inte bara om författningsregleringar när det gäller demokrati.
          </note>
          <note>
            Demokratin ska levas, och den måste ständigt också återerövras.
            Därför är det väldigt viktigt vilka värden och värderingar vi
            bär med oss för att vi ska hålla demokratin levande. Jag tycker
            att en av behållningarna från Märkesårets seminarium i torsdags
            var det Birgitta Dahl sade: När vi bygger ett samhälle, bygger
            en konstitution, har vi att utgå från människans okränkbarhet.
          </note>
          <note>
            Det är något som även Alf Ross pekar på i sin klassiker Varför
            demokrati . I slutet funderar han omkring hur dessa värden uppstår
            och så vidare. Jag erinrade mig när jag satt här att jag satt
            med i Fri- och rättighetskommittén 19911995, tror jag att det
            var. Vi föreslog bland annat införlivande av Europakonventionen.
            Under den diskussionen vet jag att det var en ledamot som sade
            till mig att Europakonventionen är bara naturrättsligt tjafs.
            Då frågade jag vederbörande om han trodde på ett specifikt människovärde.
            Det gjorde han. Då frågade jag honom: Hur motiverar du det? Han
            var så pass klok att han förstod att han hade hamnat i en återvändsgränd
            så han svarade: Det är naturrättsligt tjafs.
          </note>
          <note>
            Just de här värdena finns det anledning att fundera på, hur vi
            håller dem levande och ständigt återerövrar dem för att kunna
            hålla demokratin levande.
          </note>
          <note>
            Vi har diskuterat en del hittills om Grundlagsutredningen, och
            jag skulle vilja säga att det är väldigt glädjande att vi har
            lyckats hitta ett samförstånd på ett antal punkter. Det finns,
            som Morgan säger, fortfarande åsiktsskillnader kvar, men vi visste
            inte till exempel i våras att alla hade ambitionen att komma överens.
            Om man vet det är också en erfarenhet från konstitutionsutskottet
            att alla har en ambition att komma överens går det att komma överens.
            Då får alla ge och ta.
          </note>
          <note>
            Det finns många intressanta frågeställningar. Vi kommer att återvända
            till dem om något år när regeringen har lagt fram sin proposition
            när det gäller grundlagsförändringarna. Jag tror att det är väldigt
            viktigt att man vårdar en överenskommelse så att man inte skapar
            nya skyttegravar i sammanhanget, därför ska jag inte kommentera
            så mycket av den debatt som har förts här.
          </note>
          <note>
            Morgan Johansson drar dock upp statistik när det gäller enkätundersökningar
            om personvalet. Får jag citera skriftens ord: På deras frukt skall
            ni känna igen dem. När man tittar på det rent faktiska utfallet
            i riksdagsvalet är det inte så himla roligt eftersom det bara
            är 22 procent som personkryssar. De höga procenten i enkätundersökningen
            lever inte i praktiken. Det anser jag är ett mycket stort problem.
            Det är därför jag, för att över huvud taget kunna gå med på den
            här förändringen, fått in att man måste ha ett ökat informationskrav
            på Valmyndigheten. Det ska finnas information både på valsedeln
            och i den allmänna informationen.
          </note>
          <note type="speaker">
            Anf. 137 MARIANNE BERG (v):
          </note>
          <note>
            Herr talman! Jag kommer i mitt anförande i dag inte att ta upp
            vare sig personval, valdagar eller rösträttsålder. Jag kommer
            att fokusera på det särskilda yttrande som Vänsterpartiet har
            i betänkandet.
          </note>
          <note>
            I betänkandet som ligger på bordet har utskottet avstyrkt de
            flesta yrkanden, som det har sagts tidigare med hänvisning till
            Grundlagsutredningens arbete och till Ansvarskommitténs förslag.
            I utskottet justerades betänkandet den 2 december 2008, och två
            veckor därefter, närmare bestämt den 17 december, lades Grundlagsutredningens
            förslag fram.
          </note>
          <note>
            Nu kommer det att ta lång tid innan en proposition kommer. En
            stor remissrunda är på gång. Ärendet kommer för första gången
            upp i denna kammare i bästa fall kanske någon gång under senhösten.
          </note>
          <note>
            Som jag sade, herr talman, vill jag ta upp det särskilda yttrandet
            från Vänsterpartiet. Det gäller yrkanden som Vänsterpartiet många
            gånger har lagt fram som ändringsförslag till grundlagen som innebär
            att könsidentitet ska inkluderas i 1 kap. 2 § regeringsformen
            och att könsidentitet också skrivs in i regeringsformens 2 kap.
            15 §.
          </note>
          <note>
            Vad gäller skyddet mot diskriminering föreslår utredningen att
            det utvidgas till att omfatta också sexuell läggning. Det tycker
            jag är kanon. Det är mycket glädjande. Men när det gäller Vänsterpartiets
            ändringsförslag eller riksdagens HBT-grupps ändringsförslag gällande
            könsidentitet saknas detta. Det kan jag tycka är sorgligt.
          </note>
          <note>
            Den gemensamma motionen från HBT-gruppen i riksdagen har undertecknats
            av Folkpartiet, Miljöpartiet, Centerpartiet och Vänsterpartiet.
            Vi har inte i detta läge lyckats få gehör, vilket jag som jag
            sade tidigare tycker är sorgligt. Jag vet att strävan i denna
            typ av enormt stora utredningar är att komma fram till ett partiöverskridande
            förslag, det vill säga konsensus. Det har jag stor förståelse
            för. Men turligt nog har vi också någon tid på oss för att kunna
            förändra. Vänsterpartiet hoppas att i alla fall de partier som
            gemensamt har gått ut med motionen från HBT-gruppen får stöd i
            frågan att få en grundlag som även innefattar könsidentitet. Annars
            anser jag att det i detta avseende fortsatt blir en diskriminerande
            lag.
          </note>
          <note>
            Varje dag, mina vänner, diskrimineras personer runt om i vårt
            land på grund av sin sexuella läggning. Så ser det ut. Vänsterpartiet
            kan inte på något vis acceptera detta. Alla människors lika värde
            är något vi alla måste stå bakom, inte bara i ord utan också i
            handling. För min del betyder det att om könsidentitet inte omfattas
            av våra lagar lämnar vi en jättestor grupp människor utanför.
            Vad var det då vi menade med alla människors lika värde? Min förhoppning
            är att vi nu alla ska inse att könsidentitet ska ingå i vår grundlag
            och att vi strävar efter att så också kommer att bli fallet. Vi
            har gott om tid, och jag tror att det är genomförbart.
          </note>
          <note>
            Överläggningen var härmed avslutad.
          </note>
          <note>
            15 § Granskning av statsrådens tjänsteutövning och regeringsärendenas
            handläggning
          </note>
          <note>
            Föredrogs
          </note>
          <note type="speaker">
            Anf. 138 BERIT ANDNOR (s):
          </note>
          <note>
            Herr talman! Det här är kanske den mindre spektakulära delen
            av konstitutionsutskottets granskning. Den ska vi nu ge oss in
            i. Det gäller alltså den allmänna granskningen av regeringens,
            som man kanske kan uttrycka det, inre arbete.
          </note>
          <note>
            Sköter man det administrativa? Finns det protokoll? Sker samråd
            i EU-frågor med riksdagen? Följer man riktlinjer och policybeslut
            i verksamheten? Det är den här typen av frågor som vi ställer
            oss i den här granskningen. Det kanske inte är så publikfriande,
            men inte desto mindre väldigt viktigt.
          </note>
          <note>
            Det är också genom det här arbetet som vi får möjlighet till
            en kontinuitet i granskningen som kanske till en del saknas när
            vi gör de enskilda nedslagen i regeringens arbete, som när vi
            baserar arbetet på anmälningar från riksdagsledamöter.
          </note>
          <note>
            Vi kan till exempel följa hur antalet anställda i Regeringskansliet
            utvecklats under åren. Vi välkomnar från utskottet resultatinformationen
            att Regeringskansliets verksamhet har förbättrats, men vi understryker
            också vikten av en fortlöpande utveckling så att den också ger
            det mest relevanta underlaget för vår granskning. Vi kan konstatera
            att regeringsbesluten har minskat i antal, vilket ska ställas
            mot den kraftiga utökningen av Regeringskansliets tjänstemän som
            har skett under det senaste året och som också planeras.
          </note>
          <note>
            Trots ett kraftigt anslagssparande på nära 1 miljard satsas i
            år ytterligare 1 miljard på utökning av antalet tjänstemän. Det
            är ingen som ifrågasätter dessa förstärkningar inför ordförandeskapet
            i Europeiska unionen, inte heller i kansliet för krishantering
            som har byggts upp, men den här planerade utökningen saknar proportioner.
          </note>
          <note>
            Vi socialdemokrater har motsatt oss denna satsning. Vi anser
            att pengar i jobbkrisens Sverige kan användas på ett mycket bättre
            sätt, till exempelvis investeringar i kompetensutveckling och
            utbildning.
          </note>
          <note>
            Herr talman! Många svenskar är engagerade i olika föreningsstyrelser
            runt om i landet. Många protokoll skrivs och justeras i dessa
            sammanhang. Där är det självklart att endast den som har närvarat
            vid ett sammanträde kan justera protokollet. Ett enigt konstitutionsutskott
            noterar det självklara att endast de statsråd som har varit närvarande
            vid regeringssammanträdet kan justera regeringsprotokoll.
          </note>
          <note>
            Ett mer bekymmersamt område för vår granskning gäller beredningstvånget.
            Regeringen ska enligt regeringsformen bereda alla sina ärenden.
            Det här kravet är dock inte särskilt detaljreglerat i formell
            mening utan lämnar ett utrymme för tolkningar. Genom åren har
            också många ärenden om beredningskravet anmälts till konstitutionsutskottet
            för granskning. Med dessa granskningsresultat har med tiden också
            en praxis byggts upp.
          </note>
          <note>
            Årets granskning av beredningskravet är ju ett första steg i
            en mer omfattande granskning av enskilda regeringsförslag som
            fortsätter nästa år. Jag tycker ändå att det finns anledning att
            säga, mot bakgrund av det som vi nu har på vårt bord, att det
            som har skett, och som vi tidigare har sett, under den nuvarande
            borgerliga regeringen är en mer extensiv tolkning av beredningskravet
            än vad tidigare praxis har tillåtit.
          </note>
          <note>
            När det gäller lagstiftning på skatteområdet ser den nya praxisen
            ut ungefär som följande. De fyra borgerliga partierna gör upp
            om hur de vill ha det. Överenskommelsen skickas sedan ut på remiss
            en vecka i stället för som brukligt är tre månader. Remissen går
            dessutom bara till ett begränsat antal mottagare än vad som är
            brukligt. Det säger sig självt att kvaliteten på lagförslagen
            blir lidande av detta. Viktiga synpunkter på men också förslag
            till förbättringar av den borgerliga uppgörelsen kan tappas bort
            på grund av den ordningen. Det finns egentligen inga sakskäl till
            varför regeringen gör så. Men det kan förklaras med att man bedömer
            att den interna uppgörelsen är så bräcklig att den inte bör utsättas
            för alltför mycket granskning innan den går till riksdagen för
            beslut.
          </note>
          <note>
            Det är förvisso så att en koalitionsregering ska vårda sina överenskommelser,
            men detta får inte ske till priset av en försämrad kvalitet på
            de förslag som lämnas till riksdagen. Effekten blir att beslut
            fattas utan att konsekvenserna har kunnat förutses. Särskilt allvarligt
            är detta när det gäller beslut inom skatteområdet. Det är viktigt
            med en gedigen beredningsprocess, och det är naturligtvis oerhört
            allvarligt när detta inte fungerar på det sätt som är avsett.
          </note>
          <note>
            Jag tror att det vore en olycklig väg att gå att tro att det
            här kan lösas på ett bra sätt genom mer detaljreglering i lagstiftningen.
            Regeringen måste ha ett utrymme att regera på. Men det ställer
            också krav på att regeringen har sina prioriteringar klara för
            sig. Riksdagen har rätt att kräva ett fullgott underlag för de
            beslut som regeringen vill att den ska fatta. Det är där kravet
            måste stå över behovet av vårdandet av regeringspartiernas överenskommelse.
          </note>
          <note>
            Herr talman! Sedan hösten 2006 har vi en ny ordning för hur regeringen
            ska informera och samråda med riksdagen i EU-frågor. Vi ägnar
            en stor del av betänkandet till att gå igenom hur detta sker.
            Även här kan vi konstatera att det finns en del ytterligare att
            göra för att det här ska fungera tillfredsställande. Det är bland
            annat svårigheter för regeringen att upprätthålla de tidsfrister
            som är satta för avlämnandet av skriftliga faktapromemorior till
            riksdagen. Vi kan ändå konstatera att informationen har förbättrats
            genom åren under de 15 år som vi har varit medlemmar i EU. Det
            ska naturligtvis bli speciellt intressant att nästa år få följa
            upp om informationen ytterligare har förbättrats efter att Sverige
            har varit ordförandeland i EU och Regeringskansliet kraftigt har
            byggts ut, som nu kommer att ske.
          </note>
          <note>
            Vi i utskottet välkomnar de planerade förbättringar av Regeringskansliet
            när det gäller hanteringen av allmänna handlingar som avser beredning
            och förhandling av enskilda EG-direktiv.
          </note>
          <note>
            Slutligen ska jag säga ett par ord om vår granskning av rutiner
            i Regeringskansliet i fråga om Riksrevisionens granskningar. Utskottet
            uttalar sig enigt om att det är angeläget att Riksrevisionen ges
            bästa möjliga förutsättningar att fullgöra sina granskningar.
            Riksrevisionens roll måste respekteras. Deras önskemål om tillgång
            till bland annat handlingar måste tillgodoses. Vi återkommer till
            frågan med anledning av det ännu inte avslutade ärendet som gäller
            utförsäljningen av Telia, och vi gör därför inte ytterligare uttalanden.
          </note>
          <note>
            Med det här, herr talman, yrkar jag bifall till den reservation
            som vi har i betänkandet.
          </note>
          <note>
            I detta anförande instämde Phia Andersson (s).
          </note>
          <note type="speaker">
            Anf. 139 MARIANNE BERG (v):
          </note>
          <note>
            Herr talman! Då har vi kommit till det sista betänkandet, KU10,
            Granskning av statsrådens tjänsteutövning och regeringsärendenas
            handläggning .
          </note>
          <note>
            Herr talman! I detta betänkande, som kanske inte är någon kioskvältare,
            är utskottet enigt i sina ställningstaganden. Endast på en punkt
            skiljer det sig, nämligen granskningen. Ett lagförslag på skatteområdet,
            som har sin grund i en överenskommelse mellan regeringspartierna
            under budgetförhandlingarna, är föremål för en förkortad remissomgång.
            Remisstiden har varierat mellan sju och tio dagar, och antalet
            remissinstanser har varit begränsat. Det anser Vänsterpartiet
            inte är godtagbart.
          </note>
          <note>
            Det här är i och för sig ingen nyhet vad gäller högerregeringens
            nonchalans mot beredningskravet i regeringsformen. Det har vi
            varit med om många gånger tidigare. Regeringens agerande urholkar
            syftet med beredningskravet. Syftet är ju att ge regeringen så
            utomordentligt bra underlag som möjligt inför ett beslut. Det
            är också enormt viktigt ur ett demokratiskt perspektiv liksom
            ur ett rättssäkerhetsperspektiv.
          </note>
          <note>
            Vänsterpartiet anser inte att det är tillräckligt med den remisstid
            som jag nämnde tidigare på sjutio dagar. Vi anser inte heller
            att det är okej att antalet remissinstanser har begränsats. Syftet
            med beredningskravet har inte uppfyllts. Ett så kallat förenklat
            remissförfarande kan göras vid hastigt uppkomna situationer. Det
            har vi varit med om under hösten. Men detta ärende kan definitivt
            inte tolkas som en hastigt uppkommen situation. Det gäller faktiskt
            skatteområdet.
          </note>
          <note>
            Herr talman! Utskottet har också granskat Regeringskansliets
            utveckling, rutiner i Regeringskansliet i fråga om Riksrevisionens
            granskningar och regeringens avlämnande av propositioner till
            riksdagen. Jag väljer här kort att beröra det sistnämnda, det
            vill säga regeringens avlämnande av propositioner till riksdagen.
          </note>
          <note>
            Enligt riksdagsordningen 3 kap. 5 § bör regeringen lämna propositioner
            på sådana tider att en anhopning av arbete hos riksdagen om möjligt
            undviks, och regeringen ska samråda med talmannen om detta.
          </note>
          <note>
            Det är inget nytt att den nuvarande regeringen, likväl som den
            tidigare, inte på ett tillfredsställande sätt kunnat planera propositionsavlämnandet
            så att anhopning inte förekommer. I denna granskning, som gäller
            riksmötet 2007/08, har det åter visat sig att en mängd propositioner
            har hopat sig vid och inför stoppdagen. Det finns naturligtvis
            fall där regeringen inte kan styra över propositionsavlämnandet,
            men oavsett det behövs det en bättre planering. Det har utskottet
            också tagit upp i sitt ställningstagande.
          </note>
          <note>
            Jag hoppas att vi nu och framöver ska se en klar förbättring.
            Det underlättar arbetsbördan väsentligt för oss alla. Men mest
            underlättar det för de mindre partierna i riksdagen. När anhopningarna
            sker är det en enorm skillnad att vara 22 ledamöter, 97 eller
            130. Det säger sig självt, men jag vill gärna påpeka det här och
            nu.
          </note>
          <note>
            Jag yrkar bifall till reservationen i betänkandet.
          </note>
          <note type="speaker">
            Anf. 140 MIKAEL JOHANSSON (mp):
          </note>
          <note>
            Herr talman! Marianne Berg nämnde att det här betänkandet knappast
            är en kioskvältare. Det går väl knappast att benämna det så om
            man ser till hur konstitutionsutskottet har namngett det: Granskning
            av statsrådens tjänsteutövning och regeringsärendenas handläggning
            . Men en sak vill jag nog påstå: Det är en väldigt vacker färg.
          </note>
          <note>
            För tids vinnande, herr talman, tänkte jag inte upprepa den utmärkta
            argumentering som ordföranden Berit Andnor hade, utan jag vill
            instämma i den till 99 procent och bara yrka bifall till reservationen,
            liksom tidigare talare har gjort.
          </note>
          <note type="speaker">
            Anf. 141 MARGARETA CEDERFELT (m):
          </note>
          <note>
            Herr talman! Jag börjar med att yrka bifall till förslagen i
            konstitutionsutskottets betänkande.
          </note>
          <note>
            Som tidigare talare har sagt handlar det här betänkandet om en
            granskning av statsrådens tjänsteutövning och regeringens handläggning.
            I det stora hela är det ett enigt konstitutionsutskott som står
            bakom betänkandet. Det föreligger också en reservation.
          </note>
          <note>
            Den granskning av regeringen som vi gör i konstitutionsutskottet
            är delad i två delar. Det vi håller på med nu är höstgranskningen,
            och snart inleder vi vårgranskningen, som ju handlar om en granskning
            av statsråden och deras agerande.
          </note>
          <note>
            Dagens betänkande omfattar åtta områden, och för den som inte
            sitter i utskottet men är intresserad av att läsa mer finns det
            gula betänkandet att läsa. Jag ska uppehålla mig vid några av
            de frågor som utskottet har granskat. Mina partikolleger i alliansen
            kommer att fokusera mer på andra områden.
          </note>
          <note>
            Den granskning som vi gör nu avser hösten 2007 och våren 2008.
            Sammanfattningsvis, herr talman, anser jag liksom övriga ledamöter
            i KU att det är angeläget att regeringen utför sitt arbete i enlighet
            med gällande lagstiftning och författningar, att arbetet vilar
            på saklig grund, att det är rättssäkert och att det ger möjlighet
            till uppföljning.
          </note>
          <note>
            Därför är det också viktigt att riksdagens ledamöter, revisorer,
            journalister och allmänhet kan granska regeringens arbete och
            att man kan se vilka beslut som har fattats, hur återrapportering
            har skett och hur den ekonomiska rapporteringen har varit. Därför
            ser jag det som positivt att KU i stora delar har en samsyn. Men
            det är också viktigt att vi lyfter fram de frågor som vi tycker
            att regeringen ska förbättra och att vi gör det precis som vi
            har gjort tidigare år.
          </note>
          <note>
            Självklart ska det vara så också när det gäller alliansens regering,
            precis som tidigare regeringar, att närvaroprincipen gäller för
            att justera protokoll. Den fråga som jag har tagit upp rör ett
            protokoll, och jag är övertygad om att vad vi säger i konstitutionsutskottet
            kommer att beaktas av regeringen. Det är en erfarenhet vi har
            av såväl borgerliga som socialdemokratiska regeringar att det
            finns ett stort intresse av att ta till sig de synpunkter vi framför
            i konstitutionsutskottet.
          </note>
          <note>
            Höstgranskningens olika delar är skilda, men de hänger också
            ihop. Det handlar om handläggningen av ärenden, och det handlar
            till viss del om statsrådens tjänsteutövning. Därför kan jag,
            som jag sade tidigare, se att det är positivt att det finns endast
            en reservation och att vi är eniga i utskottet. Det visar att
            vi har gjort bedömningar som i det stora hela är relativt lika.
          </note>
          <note>
            När det gäller propositionsavlämnandet säger ett enigt utskott
            att det är angeläget att regeringen lämnar realistiska bedömningar
            av när propositionerna kan avlämnas, detta just för att riksdagen
            ska ha möjlighet att ge propositionerna en korrekt hantering i
            utskotten.
          </note>
          <note>
            Den gjorda granskningen visar att avlämnandet av propositioner
            och skrivelser riksdagsåret 2007/08 håller sig inom de tidsintervaller
            som tillämpats under åren. Den statistik jag har tagit del av
            rör åren 20002008.
          </note>
          <note>
            Tyvärr jag säger tyvärr, för det är väldigt tråkigt är det en
            ständigt återkommande fråga vid KU:s granskningar just att regeringarna
            har svårigheter att hålla sina tidsramar. Man kan å andra sidan
            vända på frågan och säga att just svårigheten för regeringarna
            att hålla de givna tidsramarna visar på den komplexitet som föreligger
            vid utarbetandet av propositioner. Men frågan är likafullt oerhört
            central för riksdagens arbete.
          </note>
          <note>
            Ytterligare ett avsnitt i betänkandet handlar om Riksrevisionens
            granskningar. Riksrevisionen är en relativt ny myndighet. Den
            inrättades 2003 med uppgift att bland annat granska regeringens
            verksamhet. Riksrevisorerna beslutar enligt 12 kap. 7 § regeringsformen
            självständigt hur granskningen ska bedrivas och om slutsatserna
            av sin granskning.
          </note>
          <note>
            Att granska en verksamhet är en grannlaga uppgift. Den kan tyckas
            okomplicerad, men vid närmare beaktande innehåller en granskning
            åtskilliga parametrar där det kan råda olika uppfattningar om
            vissa.
          </note>
          <note>
            Jag vill betona att Riksrevisionen är oberoende och också har
            en självständighet när det gäller sin granskning.
          </note>
          <note>
            Den fråga som framför allt berörs här gäller försäljningen av
            statens aktier i Telia Sonera. Jag kommer inte att gå in på Riksrevisionens
            utlåtande i det här sammanhanget eftersom, precis som utskottets
            ordförande har sagt, konstitutionsutskottet ska återkomma till
            ärendet i vårgranskningen. Här är det också angeläget att vi som
            konstitutionsutskott inte föregriper den granskning som vi precis
            har inlett utan att vi låter den ha sin gång och debatterar ärendet
            när det är dags.
          </note>
          <note>
            Det sista och tredje område jag avser att beröra i mitt anförande
            gäller beredningskravet. Betydelsen av regeringens beredning av
            ärenden kan inte nog understrykas. Beredningen är reglerad i 7
            kap. regeringsformen. Visst är regeringsformen i det här avseendet
            ganska knapphändigt utformad, men så ska det vara för att regeringen
            också ska ha handlingsutrymme och kunna anpassa sitt arbete utifrån
            ärendenas skiftande karaktär och komplexitet.
          </note>
          <note>
            Om vi nu går tillbaka till den granskning som konstitutionsutskottet
            har gjort kan vi se att det handlar om 24 olika ärendetyper. Precis
            som förväntat varierar beredningen för olika typer av ärenden.
            I den här granskningen har utskottet inte haft något att invända
            mot det som har framkommit. Ja, oppositionen har reserverat sig
            när det gäller den förkortade remissomgång som har förekommit
            i samband med budgetpropositionen.
          </note>
          <note>
            Jag anser, precis som majoriteten i utskottet, att det är angeläget
            att förslag inom skatteområdet är ordentligt belysta. Det är också
            uppfattningar som vi moderater tidigare har framfört när vi har
            granskat den dåvarande socialdemokratiska regeringen.
          </note>
          <note>
            Jag tror också att det är viktigt att se att remissförfarandet
            kan utvecklas. Här knyter jag an till Grundlagsutredningen, som
            har tagit fasta på behovet av att utveckla just beredningsförfarandet
            på skatteområdet när det är en nytillträdd regering. Där har man
            valt att betona att flytta fram den allmänna valdagen från den
            tredje söndagen i september till den andra söndagen just för att
            den nytillträdda regeringen ska få mer tid för sitt budgetarbete.
          </note>
          <note>
            Man kan hävda att detta inte har något med den nuvarande granskningen
            att göra, men det har det såtillvida att det handlar om budgeten,
            om tidsmarginalen för att bereda budgeten. Jag är övertygad om
            att det med den förändring som Grundlagsutredningen har föreslagit
            också finns möjligheter att detta kommer att ge effekter på det
            arbete som alla regeringar använder när det gäller att bereda
            sin budget.
          </note>
          <note>
            I ärlighetens namn: Jag kan inte riktigt förstå varför oppositionen
            har reserverat sig här. Låt mig gå tillbaka till de uppgifter
            som har samlats in. Remissförfarandet har, skulle jag vilja säga,
            inte varit så dåligt. Remisstiden för regeringens propositioner
            har varierat. Det finns en stor variation. Totalt handlar det
            om remisstider på mellan 28 och 216 dagar. Det är mycket.
          </note>
          <note>
            Om vi nu tittar på budgetförfarandet kan vi se att remissinstanserna
            i två av tre fall har uppgått till 31 respektive 35. I ett ärende
            har antalet remissinstanser varit begränsat till 4. Förfarandet
            har varit skriftligt, precis så som sägs. I det ärende där remisshanteringen
            var begränsad till fyra remittenter har det också förekommit kontakter
            genom tidigare upparbetade kontaktvägar, alltså sedan tidigare
            remissrundor.
          </note>
          <note>
            Med detta kan jag inte se att det har varit begränsningar. Betänk
            att remissinstansernas antal har uppgått till 31 respektive 35.
            Är inte det rätt mycket? Det genomsnittliga antalet remittenter
            har varit 52, och med tanke på hur begränsat tidsförloppet är
            när det handlar om att bereda budgeten tycker jag att detta har
            varit fullgott.
          </note>
          <note>
            Nu börja herr talman klubba och ge synpunkter på att jag ska
            sluta mitt anförande. Jag får återkomma om jag har ytterligare
            inlägg.
          </note>
          <note type="speaker">
            Anf. 142 BERIT ANDNOR (s) replik:
          </note>
          <note>
            Herr talman! Vi ska återkomma till frågan om beredning: Detta
            är ju ett första steg i en mer omfattande granskning som utskottet
            gör där vi kommer att gå in i de enskilda ärendena. Jag ska inte
            föregripa den. Jag vill bara säga att frågan om brister i regeringens
            beredning av ärenden inte är någon ny sak, Margareta Cederfelt.
            Det vi pratar om här just nu handlar om att man från Regeringskansliet
            själv har uppgivit att just när det gäller skattefrågor, som är
            ett resultat av budgetförhandlingar och som har aviserats i budgetpropositionen,
            har man förkortat remisstiden till mellan sju och tio dagar, och
            man har begränsat antalet remissinstanser. Detta är inte vilka
            frågor som helst. Det är oerhört viktiga frågor med stora effekter
            både för enskilda, samhällsekonomin, företag och så vidare.
          </note>
          <note>
            Vår uppfattning är att det agerandet inte står i överensstämmelse
            med regeringsformen. Detta får bara tillgripas i undantagsfall.
            Att regeringen är en koalitionsregering är ju ingen förklaring.
            Den borgerliga majoriteten nöjer sig med att skriva att man vill
            framhålla vikten av god planering även i fråga om förslag på skatteområdet.
            Jag tycker inte att detta kan beskrivas som något annat än som
            att konstitutionsutskottets borgerliga majoritet har en bristande
            förmåga att fullgöra sitt granskande uppdrag när man på nytt visar
            denna flathet mot den borgerliga regeringen, i stället för att
            beakta de tidigare uttalanden som man kan läsa sig till på s.
            5960.
          </note>
          <note>
            Frågan till den borgerliga majoriteten är fortfarande: Ska inte
            regeringsformens beredningskrav och KU:s uttalande gälla oavsett
            regeringarnas sammansättning?
          </note>
          <note type="speaker">
            Anf. 143 MARGARETA CEDERFELT (m) replik:
          </note>
          <note>
            Herr talman! Beredningskravet är oerhört angeläget. Men precis
            som Berit Andnor har framfört tidigare är det inte direkt angivet
            i grundlagen hur beredningen ska ske. Jag vill dock betona, precis
            som jag sade från talarstolen, att när det gäller skattefrågan
            och budgetfrågorna har det tillämpats ett beredningsförfarande.
            31 respektive 35 remissinstanser har uttalat sig vid två tillfällen.
            Vid ett tredje tillfälle, då det handlade om sådant som var av
            mer teknisk karaktär, var antalet remissinstanser begränsat till
            4, och det skedde kontinuerliga kontakter.
          </note>
          <note>
            Låt oss gå tillbaka till detta med 31 respektive 35. Det kan
            väl ändå inte betraktas som ett fåtal? Jag ser detta som omfattande
            remissinstanser. Jag vill betona att vi från majoriteten har påtalat
            behovet av en omfattande beredning gentemot tidigare regeringar.
            Vi säger det nu också. Men utifrån de sifferuppgifter som finns
            i utskottets betänkande och de svar som konstitutionsutskottet
            har inhämtat är jag inte beredd att dela Berit Andnors uppfattning.
          </note>
          <note type="speaker">
            Anf. 144 BERIT ANDNOR (s) replik:
          </note>
          <note>
            Herr talman! Jag är inte förvånad över att Margareta Cederfelt
            inte delar oppositionens uppfattning i denna fråga. När det gäller
            beredningen av ärenden rent allmänt vilket vi kommer tillbaka
            till under våren och också har diskuterat tidigare i denna kammare
            finns det väldigt mycket synpunkter som gäller bristande beredning.
          </note>
          <note>
            Det är väldigt allvarligt. Just när det gäller denna specifika
            fråga, remisstiden och begränsningen av antalet remissinstanser,
            nöjer sig den borgerliga majoriteten i utskottet med att säga,
            och jag upprepar det: Vi vill framhålla vikten av god planering
            även i fråga om förslag på skatteområdet.
          </note>
          <note>
            Det är det ni säger. Det är ingenting annat, Margareta Cederfelt,
            än en ganska stor flathet som här redovisas. Jag vill hänvisa
            till vad konstitutionsutskottet tidigare uttalat i samband med
            att granskningar har genomförts av beredningen av ärenden. Det
            är att läsa innantill. Det står mycket tydligt att just när det
            gäller skatteärenden är det oerhört viktigt att man i många fall
            använder sig av en lagrådsremiss. Det är vad utskottet uttalat.
          </note>
          <note>
            Min fråga till Margareta Cederfelt kvarstår: Är måttstocken olika
            för en socialdemokratisk regering och för en borgerlig regering?
            Finns det andra krav att ställa när det gäller en socialdemokratisk
            regering än vad det gör när det gäller en borgerlig regering?
            Det som vi i oppositionen reagerade mot under förra årets granskning
            var att den borgerliga majoriteten ju har så olika måttstock.
            Just i det här fallet tycker jag, Margareta Cederfelt, att den
            borgerliga majoriteten borde ha kunnat vara tydligare och ansluta
            sig till den slutsats som vi har kommit till i oppositionen.
          </note>
          <note type="speaker">
            Anf. 145 MARGARETA CEDERFELT (m) replik:
          </note>
          <note>
            Herr talman! Att läsa innantill jag skulle vilja rikta denna
            uppmaning också till Berit Andnor. Jag nämnde här tidigare och
            jag upprepar: 31 respektive 35 remissinstanser. Kan detta betraktas
            som lite? Anser Berit Andnor att detta antal är ett begränsat
            antal remittenter?
          </note>
          <note>
            Jag nämnde också tidigare att medianen är 52 remissinstanser.
            Kan detta betraktas som lite? Jag kan inte se det. Vilka typer
            av organisationer återfinns bland remittenter? Ja, det handlar
            om myndigheter, universitet, olika företag, organisationer, föreningar
            och personer med specialkunskaper. Det är viktigt med ett beredningskrav,
            och det är någonting som vi eftersträvar inom alliansen.
          </note>
          <note type="speaker">
            Anf. 146 ANNIE JOHANSSON (c):
          </note>
          <note>
            Herr talman! En av konstitutionsutskottets viktigaste uppgifter
            är att kontrollera och granska regeringen och regeringsärenden.
            Den granskningen är indelad i den allmänna granskningen, som vi
            av tradition gör på hösten, och den särskilda granskningen, som
            är den medialt intressanta och den mest kända och som görs på
            våren, med tillhörande offentliga utfrågningar, av statsrådens
            tjänsteutövning och dess förenlighet med grundlagarna.
          </note>
          <note>
            Även om KU10, som i dag debatteras, är omfattande är det förmodligen
            ingen kioskvältare ens för de mest inbitna. Däremot är KU:s granskning
            inom just detta område oerhört värdefull för det interna arbetet
            i Regeringskansliet och är ofta en god vägledning för de tjänstemän
            som berörs.
          </note>
          <note>
            I detta betänkande är vi också i väsentlig grad överens. Mitt
            anförande blir därför i vissa delar en upprepning av vad samtliga
            de tidigare talarna har sagt. Anledningen till att jag ändå väljer
            att gå upp är att den allmänna granskningen är en av våra kärnuppgifter,
            och jag vill också visa att även om det inte är någon kö till
            tryckeriet är det i alla fall en lång kö till talarstolen.
          </note>
          <note>
            Denna granskning meddelas nu, som sig bör, riksdagen, och jag
            ställer mig bakom de slutsatser som majoriteten i konstitutionsutskottet
            nu lägger fram.
          </note>
          <note>
            När vi analyserar granskningen som rör regeringens sammansättning
            och regeringsarbetets organisation välkomnar utskottet den öppenhet
            som regeringens redovisning av detta bidrar till. Samtidigt understryker
            vi att det är viktigt att utvärdera så att man använder relevanta
            nycklar. Vi ser också i år en ökning av politiskt tillsatta tjänstemän.
            Konstitutionsutskottet ser behovet i och med EU-ordförandeskapet
            men markerar också att det inte förväntas vara en ökning som varar
            över tid.
          </note>
          <note>
            Herr talman! För att inte riksdagens ledamöter och tjänstemän
            ska gå på knäna i april varje år, framför allt på grund av oppositionens
            svar på regeringens propositioner, är det viktigt att den propositionsförteckning
            som regeringen ger ut varje riksmöte följs för att undvika den
            anhopning som annars uppstår. Förutsebarhet är viktig för en så
            jämn arbetsbelastning som möjligt. Det är också viktigt ur ett
            konstitutionellt perspektiv. Propositionerna förtjänar en grundlig
            behandling i riksdagsarbetet.
          </note>
          <note>
            Propositionsförteckningarna är här centrala. Våren 2006 hade
            KU en granskning på samma tema. I den svarspromemoria som då inkom
            framhölls just svårigheten att undvika viss anhopning vid stoppdagen.
            En av dem är att riksdagen främst behandlar propositioner under
            våren, att det är snäva tidsramar för propositioner som avser
            genomförande av EU-direktiv och att avlämnandetidpunkten är svår
            att justera samt att ställningstaganden i olika skattefrågor i
            budgetpropositionen medför att utrymmet för den efterföljande
            beredningsprocessen fram till konkreta lagstiftningsförslag är
            begränsat. Därför är det svårt att tidigarelägga dessa. En senareläggning
            skulle också innebära en avsevärd fördröjning av ikraftträdandet.
          </note>
          <note>
            Utöver dessa faktorer framhöll före detta statsminister Göran
            Persson att det parlamentariska system som vi har gör det möjligt
            att förankra förslag i utskottsgrupper, och då måste det förankringsarbetet
            ligga i februari och mars.
          </note>
          <note>
            Herr talman! Konstitutionsutskottet vidhöll 2006 sina tidigare
            ställningstaganden och anmärkte på att de åtgärder som regeringen
            vidtagit för att undvika en anhopning inte varit verkningsfulla.
            Det ställningstagandet gäller även för denna aktuella granskning.
            Utskottet förutsätter att regeringen beaktar alla möjligheter
            att lämna propositionerna i enlighet med förteckningen så att
            anhopning undviks.
          </note>
          <note>
            Utöver den särskilda granskningen av statsrådens tjänsteutövning
            är det vanligt att många granskningsanmälningar rör just beredningen
            av olika ärenden och om regeringsformens 7:2 uppfylls. Regeringen
            ska innan den fattar beslut i ett ärende ha inhämtat behövliga
            yttranden och upplysningar från myndigheter, organisationer och
            andra aktörer.
          </note>
          <note>
            Konstitutionsutskottet har valt att titta på beredningskravet
            nu även i den allmänna granskningen i två steg, varav detta är
            det första. I detta betänkande har vi tittat på hur beredningskravet
            fullgörs för en rad olika ärendetyper, närmare bestämt 24 stycken.
            Utskottet har också i detta betänkande gjort en sammanställning
            av vad KU tidigare tyckt i beredningsfrågor för att försöka skapa
            en enhetlig praxis. Syftet med detta är att titta på flera olika
            ärendetyper och göra denna sammanställning för att ge en mer nyanserad
            och bredare bild av fullgörandet av beredningskravet.
          </note>
          <note>
            Regeringsformens 7:2 gäller självklart i samtliga ärendetyper
            där regeringen fattar beslut. Det är av stor vikt att det är en
            ordentlig beredning och att upplysningar inhämtas. Dock är det
            viktigt att framhålla att detta krav inte är absolut. Man ska
            enbart inhämta behövliga upplysningar, och den bedömningen gör
            regeringen.
          </note>
          <note>
            Vi ser också att beredningen skiljer sig åt mellan olika ärendetyper,
            men det är naturligt eftersom man följer typernas olika särart.
            Utskottets majoritet framhåller dock att det är viktigt med god
            planering, framför allt vad gäller skatteområdet, där det under
            både föregående och nuvarande regering har varit en väldigt kort
            beredningstid.
          </note>
          <note>
            Om just detta har oppositionen skrivit en reservation, trots
            att även majoriteten påtalat vikten av att just på skatteområdet
            tänka på beredningskravet och att undvika en förkortad remissomgång
            och trots att det var just den förra regeringen som påtalade problematiken
            kring skatteområdet vid förra granskningen 2006. Det jag kan konstatera
            är att det inte skiljer sig åt i ställningstagandena konstitutionellt
            sett utan i avseende på hur man motiverar bedömningen.
          </note>
          <note type="speaker">
            Anf. 147 INGVAR SVENSSON (kd):
          </note>
          <note>
            Herr talman! Jag ska inte orda så mycket om det här eftersom
            klockan börjar bli mycket. Jag vill bara peka på ett par saker
            i betänkandet.
          </note>
          <note>
            Det ena är att vi har granskat hur regeringen har hanterat EU-frågorna
            i förhållande friksdagen. Det är ett intressant område som kanske
            borde ge anledning för riksdagen som sådan att börja fundera på
            frågan. Vi gör ingen utvärdering av hur riksdagen fungerar i sammanhanget,
            utan det är regeringen vi fokuserar på. Men den granskning som
            vi har gjort pekar på att det finns anledning att fundera vidare
            på hur processen går till i riksdagen och om man kanske borde
            göra en utvärdering av den reform som genomfördes efter valet
            2006 genom ett andra beslut.
          </note>
          <note>
            Sedan har vi det här med beredningskravet, och jag ska säga något
            om den diskussionen. Nu säger Berit Andnor att regeringen gör
            en extensiv tolkning av beredningskravet. I en replik sade hon
            att regeringens agerande inte är i överensstämmelse med regeringsformen.
            Då studsade jag lite och tittade genast i reservationen, och där
            står det inte så. Det står om syftet med regeringsformen, och
            där har vi en vidare tolkningsram. Berit Andnor säger också att
            regeringen måste ha ett utrymme.
          </note>
          <note>
            Regeringen har det formella ansvaret för beredningsprocessen.
            Och vi var överens för något år sedan, när vi tittade just på
            behövlighetskriteriet, om att det är regeringen som avgör behövligheten.
            Men KU har ett antal gånger kritiserat korta remisstider, och
            det finns ingen anledning att hålla inne med detta. Sju till tio
            dagar är inte bra.
          </note>
          <note>
            Marianne Berg säger att det inte är godtagbart. Frågan är om
            det är ett korrekt uttryck att det inte är godtagbart. Det är
            inte önskvärt med korta remisstider. Hon säger också att det inte
            är någon nyhet vad gäller högerregeringar, som hon uttryckte det.
            Men jag skulle vilja säga att det inte är någon nyhet alls, oavsett
            regering.
          </note>
          <note>
            Berit Andnor talar också om detta med olika måttstockar. Jag
            tycker att det var intressant, för det var en tanke som slog mig
            för några dagar sedan. Jag har här i min hand en motion från 2002/03
            av Britt Bohlin med flera som är undertecknad av representanter
            för Socialdemokraterna, Vänsterpartiet och Miljöpartiet. Den innehöll
            diverse förslag, för det var en uppföljning och förändring av
            budgetpropositionen. Den innebar skattehöjningar med 9 miljarder
            kronor. Hur lång var beredningstiden för de 9 miljarderna? Herr
            talman, den var noll dagar.
          </note>
          <note type="speaker">
            Anf. 148 BERIT ANDNOR (s) replik:
          </note>
          <note>
            Herr talman! Ja, vi är helt överens, Ingvar Svensson, om att
            det finns möjlighet att tolka de här reglerna och att det också
            är regeringen som har möjlighet att göra det. Jag var väldigt
            tydlig med det. Jag är inte ute efter att vi exakt ska reglera
            detta.
          </note>
          <note>
            Däremot när det gäller det som står i regeringsformen, den praxis
            som har utvecklats och som konstitutionsutskottet har varit med
            och skapat genom uttalanden har meningen varit, vad jag har läst
            mig till i alla fall, att beredningsarbetet ska vara omfattande.
            Det innebär också att ett förenklat remissförfarande endast bör
            tillgripas i undantagsfall, till exempel i en hastigt uppkommen
            situation där det krävs ett snabbt agerande av regeringen. Om
            detta är vi helt överens. Men det är ju inte det som det är frågan
            om här, utan det är skatteärenden som har aviserats i budgetpropositionen
            och som präglas av att vi har en regering som är en koalitionsregering.
            Det är min poäng. Det är budgetförhandlingarna som uppenbarligen
            pågår som innebär att det drar ut på tiden. Det i sin tur innebär
            att det traditionella remissförfarandet inte kan genomföras. Det
            innebär att beslutsunderlaget som vi får till oss här i riksdagen
            inte har tillräcklig kvalitet. Det innebär i sin tur att de beslut
            som fattas i denna riksdag kanske måste rivas upp, eftersom det
            slarvas och hafsas över just i beredningsdelen. Det här är ju
            viktiga frågor. Det rör skattefrågor, det rör enskilda personer,
            det rör hela samhällsekonomin, det rör företag.
          </note>
          <note>
            Det kan inte vara godtagbart, Ingvar Svensson, med en remisstid
            på sju till tio dagar. Jag tyckte nästan att Ingvar Svensson sade
            det. Ska inte Ingvar Svensson bestämma sig nu och ansluta sig
            till den reservation som vi från oppositionen har?
          </note>
          <note type="speaker">
            Anf. 149 INGVAR SVENSSON (kd) replik:
          </note>
          <note>
            Herr talman! Det är en intressant diskussion om ordet godtagbart.
            Berit Andnor sade i en tidigare replik att hanteringen inte är
            i överensstämmelse med regeringsformen, vilket antydde att det
            skulle vara fråga om ett lagbrott. Men så står det inte i reservationen.
            Om det inte är godtagbart är det samma sak som att det inte är
            acceptabelt utifrån regeringsformens lydelse? Så långt kan man
            ju inte gå i det här sammanhanget. Jag sade att det inte är önskvärt
            utifrån regeringsformens krav på remissförfarande att det är så
            korta remisstider, och KU har ett antal gånger påpekat detta.
          </note>
          <note>
            Som jag sade i mitt inlägg är problemet med korta remisstider
            ingen som helst nyhet. Det gäller oavsett regering. Det vet förmodligen
            Berit Andnor av rent praktiska erfarenheter.
          </note>
          <note type="speaker">
            Anf. 150 BERIT ANDNOR (s) replik:
          </note>
          <note>
            Herr talman! Vad säger egentligen Ingvar Svensson? Vilken fot
            ska Ingvar Svensson stå på egentligen? Han säger att det inte
            är önskvärt. Jag tycker, som vi skriver i oppositionen, att det
            inte är godtagbart eller i överensstämmelse med syftet med beredningskravet
            i regeringsformen.
          </note>
          <note>
            Syftet med att ha ett remissförfarande är att man ska skaffa
            sig ett så bra underlag som möjligt. Själva anledningen till att
            remisstiden blir så kort är att man har för långdragna budgetförhandlingar
            inom koalitionsregeringen. Det är effekterna av att vi har en
            koalitionsregering som uppenbarligen har svårt att komma fram
            till beslut. Det är det som det handlar om.
          </note>
          <note>
            Tycker Ingvar Svensson att det är ett skäl som konstitutionsutskottet
            ska acceptera att man har svårt att komma överens om hur skattelagstiftningen
            ska se ut inom den borgerliga regeringen? Ska jag tolka Ingvar
            Svensson så? Ja, men då är det nog godtagbart med sju till dagar
            och att man begränsar remissinstanserna. Ska jag tolka Ingvar
            Svensson på det sättet? Det kan väl knappast vara på det sättet?
          </note>
          <note>
            Det är där min lilla kommentar kommer in om skillnaden i måttstock
            från Ingvar Svenssons sida och den borgerliga majoriteten i övrigt.
            Vad är det egentligen som gäller? Beror det på vilken regering
            som sitter vid makten för tillfället? Eller bör det inte vara
            så, Ingvar Svensson, att det som konstitutionsutskottet uttalar
            ska gälla oavsett hur sammansättningen i regeringen ser ut?
          </note>
          <note type="speaker">
            Anf. 151 INGVAR SVENSSON (kd) replik:
          </note>
          <note>
            Herr talman! På den sista punkten vill jag hålla med dig, Berit
            Andnor, men annars behöver jag kanske inte göra det.
          </note>
          <note>
            Hon undrade vilken fot jag står på. Ja, det är inte vänsterfoten,
            men det är heller inte högerfoten. Jag står med båda fötterna
            på jorden i den här frågan.
          </note>
          <note>
            Vi är faktiskt kritiska mot den korta remisstiden i majoritetsyttrandet.
            Och jag tycker egentligen inte att det fanns någon anledning över
            huvud taget att ha en reservation i det här sammanhanget. Problemet
            för den nuvarande regeringen och för alla tidigare regeringar
            att man är för dålig på att hantera de här sakerna.
          </note>
          <note>
            Berit Andnor pekade på att det nu finns en koalitionsregering
            och att det skulle vara särskilt problematiskt. Man kan väl säga
            att det inte var mindre problematiskt när det fanns en regering
            med samverkanspartier.
          </note>
          <note>
            Det här är inte önskvärt. Man måste eftersträva att ha goda remisstider,
            och det är KU:s åsikt nu när det gäller den nuvarande regeringen
            och har varit när det gällt de tidigare regeringarna. Det finns
            inte olika måttstockar i majoritetens ställningstagande här. Däremot
            kan man möjligtvis fundera på om det finns i reservationen.
          </note>
          <note type="speaker">
            Anf. 152 KARL SIGFRID (m):
          </note>
          <note>
            Herr talman! Undersökningar har visat att ungefär 80 procent
            av de beslut som fattas i den här kammaren och i andra nationella
            parlament runt om i Europa syftar till att anpassa lagen till
            EU:s regelverk. De beslut som fattas av Europaparlamentet och
            ministerrådet just nu kommer att resultera i nya svenska lagar
            om ett par år. Därför är den del av granskningen som rör information
            om EU:s beslutsprocesser av stor betydelse.
          </note>
          <note>
            Det är regeringen som ansvarar för att informera riksdagen om
            vad som sker i EU-parlamentet. Syftet med informationen är inte
            bara att riksdagsledamöter ska kunna följa EU:s processer utan
            också att diskussionerna ska komma medborgarna till del.
          </note>
          <note>
            En utmaning i det avseendet är att EU:s beslutsprocesser framstår
            som ganska svårbegripliga, både för allmänheten och för de riksdagsledamöter
            som försöker följa ett direktiv eller rambeslut på vägen genom
            EU-maskineriet. Den som försöker sätta sig in i ett EU-ärende
            konfronteras med begrepp som A-punkter, B-punkter, falska B-punkter,
            utskottsrapportörer, skuggrapportörer, Corepermöten och så vidare.
          </note>
          <note>
            Regeringen har tillsammans med riksdagen och partierna en skyldighet
            att så gott det går skapa en tydlig bild av allt detta. Partierna
            har dessutom en skyldighet att förtydliga sina positioner och
            att redovisa för väljarna hur de förvaltar sina mandat.
          </note>
          <note>
            För att den allmänna debatten ska bli meningsfull och kunna resultera
            i en mer genomtänkt svensk position måste regeringens information
            om EU-ärenden komma tidigt i processen, alltså innan man har fattat
            beslut och innan positionerna är låsta.
          </note>
          <note>
            Om vi menar allvar med att medborgarna ska vara involverade i
            EU-samarbetet måste vi också lägga upp arbetet på ett sätt som
            gör att medborgarnas engagemang får konsekvenser för den förda
            politiken. Det är få människor som är intresserade av att engagera
            sig i processer om de är uppgjorda och avgjorda på förhand.
          </note>
          <note>
            Enligt regeringsformen ska regeringen identifiera de frågor som
            kan vara av intresse för riksdagen. I de frågorna ska regeringen
            ge en fullständig bild av vilka ståndpunkter som den intar. Ståndpunkterna
            bör självklart beskrivas konkret och i stor detalj.
          </note>
          <note>
            Enligt nya riksdagsordningen ska riksdagens utskott själva välja
            ut frågor som man tycker är särskilt viktiga och begära information
            om dem. Men i och med att det är regeringen som kontrollerar informationen
            till riksdagen kan riksdagsutskotten lätt hamna i ett moment 22.
            Om de inte känner till regeringens förehavanden vet de inte heller
            vilken information de ska begära. I samma beroendetillstånd befinner
            sig allmänheten. Därför är det viktigt att regeringen tar sin
            informationsplikt på allvar.
          </note>
          <note>
            Även en ståndpunkt som tidigare har förankrats i riksdagen kan
            behöva förankras igen innan den förs fram i EU-kretsen. Det gäller
            exempelvis om ståndpunkten förankrades för så länge sedan att
            det kan råda oklarheter om huruvida den fortfarande är aktuell
            eller om det sker annat som skapar osäkerhet om vad regeringens
            ståndpunkt är. Naturligtvis ska ståndpunkter inte bara redovisas
            på förhand utan också återrapporteras i efterhand.
          </note>
          <note>
            Lika viktigt som att regeringen informerar andra om vad som sker
            och vad den gör är att den håller sig själv informerad, det vill
            säga att den tar sig tid att lyssna. Innan EU-beslut fattas ska
            därför remissinstanser få ge sin syn på politiska förslag, även
            i EU-sammanhang. Det är en förutsättning för att styrkor och svagheter
            i de svenska ståndpunkterna ska bli ordentligt belysta.
          </note>
          <note>
            I samband med dramatiska händelser, till exempel terrorhandlingar,
            är det lätt hänt att politiker som ska visa sig handlingskraftiga
            agerar förhastat och ignorerar behovet av att granska lagstiftningens
            negativa sidoeffekter. Ofta kommer de negativa sidoeffekterna
            i form av en urholkad rätt till privatliv och beskuren yttrandefrihet.
            Det är i just de situationerna, när förtroendevalda har en tendens
            att agera irrationellt och driva igenom alltför långtgående lagstiftning,
            som beredningskravet verkligen behövs.
          </note>
          <note>
            Med det instämmer jag i bifallsyrkandet till utskottets förslag.
          </note>
          <note>
            Överläggningen var härmed avslutad.
          </note>
          <note>
            16 § Justitieombudsmännens ämbetsberättelse
          </note>
          <note>
            Föredrogs
          </note>
          <note type="speaker">
            Anf. 153 BERIT ANDNOR (s):
          </note>
          <note>
            Herr talman! Här finns inga reservationer till betänkandet och
            inte heller några särskilda yttranden. Det innebär dock inte att
            detta betänkande inte skulle vara viktigt, för det är det. Det
            handlar om justitieombudsmännens ämbetsberättelse som är en viktig
            redogörelse. Utskottet har fått en mycket fin och ingående redogörelse
            från våra justitieombudsmän om verksamheten från den 1 juli 2007
            till den 30 juni 2008.
          </note>
          <note>
            Denna viktiga redogörelse hoppas vi att många tar till sig. Den
            säger nämligen mycket om hur tillståndet är i landet och om vad
            som händer. Det är en mycket intressant läsning som väcker många
            frågor och funderingar.
          </note>
          <note>
            Jag hoppas att vi gemensamt kan hjälpas åt att försöka skapa
            ett större intresse för denna ämbetsberättelse. Jag tror att till
            exempel socialförsäkringsutskottet skulle ha ganska stort intresse
            av att gå djupare in i ämbetsberättelsen och i vad den har att
            berätta. Det är stor dramatik som döljer sig bakom den mycket
            stora ökning av anmälningar som man har sett när det gäller Försäkringskassans
            verksamhet.
          </note>
          <note>
            Vore jag aktiv inom det området skulle jag nog börja fundera
            på vad det är som gör att människor far så illa att de vänder
            sig till Justitieombudsmannen med de anmälningar som man har gjort.
            Det är en oerhörd dramatik i detta.
          </note>
          <note>
            Det var bara ett litet område. Det finns många fler områden att
            säga mycket mer om. Jag ska inte göra det. Jag vill bara på detta
            sätt understryka vikten av att de synpunkter och kunskaper som
            finns i ämbetsberättelsen tas till vara.
          </note>
          <note type="speaker">
            Anf. 154 PER BILL (m):
          </note>
          <note>
            Herr talman! Jag tror att det är tredje året i rad som jag går
            upp efter ordföranden. Jag brukar börja med att instämma i vad
            ordföranden har sagt i just detta ärende, så också denna gång.
          </note>
          <note>
            Vi har tyckt att det borde finnas ett sätt, precis som ordföranden
            sade, att öka intresset för denna tjocka och viktiga ämbetsberättelse.
            Jag var ett tag inne på att det kanske var en större hearing som
            skulle hållas i riksdagen i samband med överlämnandet, men det
            är en tanke som jag har släppt. I stället tror jag att det ligger
            mycket i att till exempel socialförsäkringsutskottet och några
            andra utskott som är tydligt berörda av de olika delarna i denna
            ämbetsberättelse tar ordentliga kontakter och ser till att de
            får dit justitieombudsmännen så att de mer i detalj kan redogöra
            inte för enskilda ärenden utan för de trender som faktiskt går
            att utläsa ur detta.
          </note>
          <note>
            I och med detta tror jag att jag till nästa år kanske inte behöver
            gå upp och säga att vi i utskottet ska fundera på hur vi ska göra
            detta ännu bättre, utan möjligen kommer jag nästa år att gå upp
            och säga att de första stegen nu har tagits till bättre kontakter
            mellan de berörda utskotten och justitieombudsmännen i samband
            med överlämnandet av ämbetsberättelsen.
          </note>
          <note>
            Överläggningen var härmed avslutad.
          </note>
          <note>
            17 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 20 januari
          </note>
          <note>
            Carina Hägg
          </note>
          <note>
            Carina Hägg
          </note>
          <note>
            Catharina Bråkenhielm
          </note>
          <note>
            Liselott Hagberg
          </note>
          <note>
            Lars Mejern Larsson
          </note>
          <note>
            Christer Nylander
          </note>
          <note>
            Marie Engström
          </note>
          <note>
            Désirée Pethrus Engström
          </note>
          <note>
            Ameer Sachet
          </note>
          <note>
            Ameer Sachet
          </note>
          <note>
            Birgitta Eriksson
          </note>
          <note>
            Birgitta Eriksson
          </note>
          <note>
            Birgitta Eriksson
          </note>
          <note>
            Marie Weibull Kornias
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 27 januari.
          </note>
          <note>
            18 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 21 januari
          </note>
          <note>
            Marianne Berg
          </note>
          <note>
            Carina Hägg
          </note>
          <note>
            Carina Hägg
          </note>
          <note>
            Carina Hägg
          </note>
          <note>
            Carina Hägg
          </note>
          <note>
            Carina Hägg
          </note>
          <note>
            Helene Petersson
          </note>
          <note>
            Marie Weibull Kornias
          </note>
          <note>
            LiseLotte Olsson
          </note>
          <note>
            Berit Andnor
          </note>
          <note>
            Marie Weibull Kornias
          </note>
          <note>
            Egon Frid
          </note>
          <note>
            Lennart Sacrédeus
          </note>
          <note>
            Ronny Olander
          </note>
          <note>
            Marie Engström
          </note>
          <note>
            Désirée Liljevall
          </note>
          <note>
            Lars-Ivar Ericson
          </note>
          <note>
            Marie Weibull Kornias
          </note>
          <note>
            Britta Rådström
          </note>
          <note>
            Lars Wegendal
          </note>
          <note>
            Krister Örnfjäder
          </note>
          <note>
            Krister Örnfjäder
          </note>
          <note>
            Krister Örnfjäder
          </note>
          <note>
            Hans Linde
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 27 januari.
          </note>
          <note>
            19 § Kammaren åtskildes kl. 18.38.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
