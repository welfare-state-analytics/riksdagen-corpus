<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200809</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200809</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--127</head>
          <docDate when="2009-06-08 00:00:00">2009-06-08 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2008/09:127
          </note>
          <note>
            Måndagen den 8 juni
          </note>
          <note>
            Kl. 11:00 - 16:38
          </note>
          <note>
            1 § Justering av protokoll
          </note>
          <note>
            Justerades protokollet för den 1 juni.
          </note>
          <note>
            2 § Anmälan om kompletteringsval till miljö- och jordbruksutskottet
          </note>
          <note>
            Talmannen meddelade att Socialdemokraternas riksdagsgrupp på
            grund av uppkommen vakans anmält Roland Bäckman som suppleant
            i miljö- och jordbruksutskottet.
          </note>
          <note>
            Talmannen förklarade vald till
          </note>
          <note>
            suppleant i miljö- och jordbruksutskottet
          </note>
          <note>
            3 § Ledighet
          </note>
          <note>
            Talmannen meddelade att Mikael Sandström (m) ansökt om ledighet
            under tiden den 15 september 200915 september 2010.
          </note>
          <note>
            Kammaren biföll denna ansökan.
          </note>
          <note>
            Talmannen anmälde att Malin Löfsjögård (m) skulle tjänstgöra
            som ersättare för Mikael Sandström.
          </note>
          <note>
            4 § Meddelande om frågestund
          </note>
          <note>
            Talmannen meddelade att vid frågestunden torsdagen den 11 juni
            kl. 14.00 skulle följande statsråd närvara:
          </note>
          <note>
            Arbetsmarknadsminister Sven Otto Littorin (m), utrikesminister
            Carl Bildt (m), statsrådet Maria Larsson (kd), statsrådet Gunilla
            Carlsson (m) och statsrådet Ewa Björling (m).
          </note>
          <note>
            5 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2008/09:544
          </note>
          <note>
            Interpellation 2008/09:544 Förbifart Stockholm
          </note>
          <note>
            Interpellationen kommer att besvaras torsdagen den 18 juni 2009.
            Miljöministern har inte möjlighet att besvara interpellationen
            inom anvisad tid på grund av redan inbokade engagemang.
          </note>
          <note>
            Lena Ingvarsson
          </note>
          <note>
            Interpellation 2008/09:552
          </note>
          <note>
            Interpellation 2008/09:552 Gasledningen och fisket i Östersjön
          </note>
          <note>
            Interpellationen kommer att besvaras torsdagen den 18 juni 2009.
            Miljöministern har inte möjlighet att besvara interpellationen
            inom anvisad tid på grund av redan inbokade engagemang.
          </note>
          <note>
            Lena Ingvarsson
          </note>
          <note>
            Interpellation 2008/09:562
          </note>
          <note>
            Interpellation 2008/09:562 Tandvårdsreformen och de som är äldre
            än 65 år
          </note>
          <note>
            Interpellationen kommer att besvaras tisdagen den 16 juni 2009.
          </note>
          <note>
            Skälet till dröjsmålet är redan inbokade engagemang.
          </note>
          <note>
            Marianne Jenryd
          </note>
          <note>
            6 § Svar på interpellation 2008/09:475 om verksamhetsavbrott
            i mindre företag
          </note>
          <note type="speaker">
            Anf. 1 Näringsminister MAUD OLOFSSON (c):
          </note>
          <note>
            Herr talman! Marie Engström har frågat mig vilka åtgärder jag
            avser att vidta inom ramen för ett nytt trygghetssystem för företagare
            bland annat vad avser de problem vid sjukfrånvaro i mindre företag
            som beskrivs i interpellationen.
          </note>
          <note>
            Marie Engström tar upp frågan om de mindre företagens sårbarhet
            vid anställning av medarbetare när det gäller sjuklönekostnader
            och vid avbrott i verksamheten.
          </note>
          <note>
            Jag vill understryka att regeringen till skillnad från föregående
            socialdemokratiska regering arbetar aktivt med dessa frågor. Jag
            vill påminna om att regeringen inledde sitt arbete genom att direkt
            avskaffa kravet för företagen att stå för medfinansiering av sjukpenningskostnaderna,
            som den tidigare regeringen införde.
          </note>
          <note>
            Jag är medveten om att de små företagen är sårbara med risk för
            höga sjuklönekostnader och att företagare får minskade intäkter
            i samband med avbrott i verksamheten.
          </note>
          <note>
            Det var synd att den förra regeringen inte tog frågan om social
            trygghet för företagare på allvar, trots att riksdagen krävt detta.
            En särskild utredare fick därför skyndsamt utreda frågan och har
            lämnat betänkandet Trygghetssystemen för företagare . Betänkandet
            har remissbehandlats och är nu föremål för beredning i Regeringskansliet.
            Regeringen avser att återkomma med förslag.
          </note>
          <note type="speaker">
            Anf. 2 MARIE ENGSTRÖM (v):
          </note>
          <note>
            Herr talman! Tack, näringsministern, för svaret på min interpellation!
            Den är skriven mot bakgrund av att det finns behov av att uppdatera
            och förbättra trygghetssystemen för de mindre företagen. Jag vet
            att det finns en utredning, och precis som näringsministern säger
            är den föremål för beredning i Regeringskansliet.
          </note>
          <note>
            När jag lyssnar på svaret får jag höra att det var synd att den
            gamla regeringen inte gjorde någonting. Det kan man kanske tycka,
            men nu har det ändå gått tre år av mandatperioden, och det är
            väl på tiden att den här regeringen gör någonting. Jag hoppas
            att vi kan blicka framåt i debatten, näringsministern.
          </note>
          <note>
            Sjukdom hos personal i mindre företag är förenad med sjuklönekostnader,
            vare sig det är egenföretagaren eller någon anställd som är sjuk
            och frånvarande. Men det är inte bara den kostnaden företaget
            får, utan det handlar också om minskade intäkter när det blir
            avbrott i verksamheten. Det är den delen som jag har velat peka
            på i min interpellation. Jag tror att vi här har ett stort problem.
          </note>
          <note>
            Jag har läst utredningen om trygghetssystemen, som regeringen
            nu bereder på Näringsdepartementet. Egentligen har man inte uppmärksammat
            just det här problemet eller kommit med något förslag till lösning.
            I kontakt med företag och företagare har jag också hört att den
            enskilde företagaren egentligen inte kan försäkra sig mot sådant
            här till en vettig summa. Det finns alltså inga försäkringar på
            marknaden som till ett rimligt pris skulle kunna hjälpa företagen
            när det gäller den här typen av avbrott. Det tycker jag är ett
            stort problem. Det var därför jag tänkte att det kan vara viktigt
            att uppmärksamma frågan innan trygghetssystemen blir föremål för
            proposition från regeringen.
          </note>
          <note>
            Maud Olofsson säger i svaret att regeringen är medveten om sårbarheten
            och den risk som företagaren många gånger får ta för sjukfrånvaro
            och intäktsminskningar. Jag vill ändå fråga: Vad gör den här regeringen
            för att komma åt det här problemet och hjälpa de mindre företagen?
            Som jag läser utredningen ser jag inte att man egentligen har
            tagit till sig detta.
          </note>
          <note type="speaker">
            Anf. 3 Näringsminister MAUD OLOFSSON (c):
          </note>
          <note>
            Herr talman! Jag tycker att det är mycket spännande och intressant
            att det just är en vänsterpartist som ställer den här interpellationen.
            Om det här är en partiuppfattning är det en diametral skillnad
            på er uppfattning nu och den ni hade tidigare. Det var den borgerliga
            oppositionen som tillsammans med Miljöpartiet tvingade fram en
            utredning som ännu inte hade gjort särskilt mycket när vi tillträdde.
            Det vi fick börja med att göra var att tillsätta en utredare som
            hade som ambition att skapa likvärdiga trygghetssystem för företagare
            och anställda.
          </note>
          <note>
            Grunden för vår hållning är att vi vill att fler ska vara företagare,
            och då måste vi se till att företagaren ska ha ett trygghetssystem
            i förhållande till vad företagaren betalar. Vi kommer dock aldrig
            att ha exakt likadana trygghetssystem för företagare och löntagare
            därför att det är olika roller. Men från min sida, Centerpartiets
            sida och alliansregeringens sida gäller att göra de här rollerna
            mer likvärdiga. Det har att göra med att vi vill att fler ska
            vara företagare men också kunna gå mellan olika verkligheter,
            det vill säga ibland vara anställd och ibland företagare.
          </note>
          <note>
            Marie Engström menar att det tar så lång tid. Vi har suttit i
            två och ett halvt år och har en utredning som först måste ta fram
            ett förslag som sedan måste remissbehandlas, och sedan ska det
            skrivas en proposition. Vi har skyndat väldigt för att få fram
            detta. Vi inser att det här är en otroligt viktig fråga, inte
            minst för många kvinnor som är företagare. Det är en stor skillnad,
            och det är därför jag beskriver vad den förra regeringen har gjort.
            När det inte fanns någonting gjort och när det inte fanns något
            underlag som vi kunde dra nytta av var vi tvungna att börja med
            det arbetet själva. Det är bara att beklaga, men så är fallet.
          </note>
          <note>
            Jag tror att vi kommer att få fram ett bra förslag som gör att
            vi kan ta många bra steg i rätt riktning. Jag kan inte här i detalj
            säga hur det kommer att bli, utan frågan är, som jag säger i interpellationssvaret,
            under beredning. Men jag är jättetacksam om Vänsterpartiet nu
            finns på den sida där man vill få fram bättre trygghetssystem
            för företagare. Då har vi en bra majoritet i riksdagen när vi
            fattar beslut, och det vore bra för landets företagare.
          </note>
          <note type="speaker">
            Anf. 4 MARIE ENGSTRÖM (v):
          </note>
          <note>
            Herr talman! Frågor kring företagare och företagares trygghet,
            att företagare inte omotiverat ska ha en sämre trygghet än anställda,
            är en fråga som vi har drivit. Vi har också skrivit program om
            hur vi vill se företagandet utvecklas i Sverige där vi tagit upp
            bland annat den här frågan. Någon direkt stor nyhet är det inte.
          </note>
          <note>
            Det är kanske olyckligt om vi ägnar för stor tid åt att prata
            om hur det har varit. Vi kan väl konstatera att det är synd att
            vi ännu inte har sjösatt ett bra trygghetssystem.
          </note>
          <note>
            Som jag sade till näringsministern har den fråga som jag uppmärksammar
            i den här interpellationen egentligen inte uppmärksammats i utredningen,
            och därför är det väl bra att vi debatterar den här? Den är inte
            oviktig. Det är kanske väldigt viktigt att den kommer med när
            det än kommer en proposition. Det finns heller ingen anledning
            att bråka om när den kommer. Det viktiga är att den kommer och
            att den blir bra. Det är väl det som är syftet med denna typ av
            debatt? Vi behöver inte ägna lång tid åt att tala om vem som har
            gjort något dåligt eller ägnat för stor tid åt annat.
          </note>
          <note>
            Det finns en annan aspekt på varför denna fråga är så viktig
            just nu. Jag tittade lite på Småföretagarbarometern som kom för
            några veckor sedan. Det är många problem som de mindre företagen
            står inför till följd av lågkonjunkturen. Det största problemet
            är nu att lönsamheten i företagen har försämrats medan efterfrågan
            sjunker. En tredjedel av företagen säger att de har färre anställda
            än de hade för ett år sedan. Det innebär i och för sig att två
            tredjedelar inte just nu tycker att man behöver ha färre anställda,
            men det är ändå en varningssignal att en tredjedel tycker det.
            Var femte företagare säger att man har haft likviditetsproblem
            det senaste halvåret, alltså antingen att leverantörer betalar
            för sent eller att banker har nekat eller sagt upp krediter.
          </note>
          <note>
            Det finns alltså en problembeskrivning som visar att det totalt
            sett är tuffare för de mindre företagen, och varför skulle det
            inte vara det när vi är mitt uppe i en lågkonjunktur? Då kan det
            också vara viktigt att uppmärksamma den här typen av frågor, alltså
            vad avbrott i verksamheten kan få för betydelse.
          </note>
          <note>
            När det gäller företagens likviditetsproblem tycker jag också
            att det kanske värsta som kan hända är att företag som är livskraftiga
            kan gå omkull på grund av att de har svårt att få krediter, att
            få förlängda krediter eller för att det brister i betalningsrutiner.
            Det är något som vi verkligen måste ta på fullaste allvar.
          </note>
          <note>
            Återigen: Jag förstår naturligtvis att man inte innan en proposition
            har kommit kan tala om exakt vad som ska stå i den. Men jag vill
            fråga Maud Olofsson om den problematik som jag har tagit upp i
            interpellationen kommer att beröras i en kommande proposition.
            Ser näringsministern detta som ett problem?
          </note>
          <note type="speaker">
            Anf. 5 Näringsminister MAUD OLOFSSON (c):
          </note>
          <note>
            Herr talman! Låt mig först ta upp varför vi diskuterar det som
            har varit. Det är för att det i interpellationen står att vi är
            så senfärdiga. Jag försökte förklara att anledningen till att
            det inte finns något förslag på plats är att en utredning måste
            komma med ett förslag. Det måste ske en remissbehandling, och
            det måste finnas tid för att skriva en proposition. Det är därför
            som tidsaspekten och historien är viktig.
          </note>
          <note>
            Jag vill också säga att det är klart att det är väldigt bra om
            vi får en bred majoritet i riksdagen för ett förslag som ökar
            den sociala tryggheten för företagandet. Jag är den första att
            uppskatta det. Det är alltså inte med några onda avsikter jag
            säger det, utan jag tycker verkligen att det är bra.
          </note>
          <note>
            Det är viktigt att se att småföretagen har en besvärlig situation
            just nu, men jag konstaterar också att småföretagen har klarat
            det hela bättre än många av våra storföretag har. Det ger oss
            också signalen att det är småföretagen som vi ska värna ännu mer.
            I framtiden, efter den här krisen, tror jag att de stora företagen
            inte kommer att anställa lika mycket som de små kommer att göra.
            I en del av undersökningarna om vad man i småföretagen tycker
            säger de att de ser mer positivt på framtiden nu än de gjorde
            tidigare.
          </note>
          <note>
            Det som har drabbat dem är att de stora företagen har tagit hem
            sina lån och nu lånar från bankerna. Då blir det de små som slås
            ut. Därför har regeringen gett extra resurser till Almi, 2 miljarder
            kronor, som innebär att Almi nu har ökat utlåningen till de små
            och medelstora företagen dramatiskt. Det är en rimlig sak att
            göra, tycker vi, när vi har dessa bekymmer.
          </note>
          <note>
            Vi har gett pengar till Svensk Exportkredit och också ett särskilt
            uppdrag att vända sig till de små och medelstora företagen så
            att de kan få hjälp med sina exportkrediter. Vi har gett tillåtelse
            att skjuta upp moms- och skatteinbetalningar till Skattemyndigheten
            för att också förbättra likviditeten i de små företagen. Detta
            är bara några exempel på vad regeringen har gjort för att möta
            den här krisen.
          </note>
          <note>
            När det gäller själva utredningen kan jag inte i dag, innan beredningen
            är färdig, ge några besked om vad som kommer att stå i propositionen
            eller inte. I grunden tycker vi att det är viktigt att det finns
            en bra social trygghet för landets företagare, som sagt inte minst
            utifrån ett könsperspektiv. Det är många kvinnor som värjer sig
            eller tvekar inför att bli företagare när den sociala tryggheten
            inte är där.
          </note>
          <note>
            Den andra delen är att de små företagen i förhållande till vad
            de får ut betalar mer till systemet. Det tycker jag inte heller
            är en rimlig hållning och ett rimligt system. Därför är den sociala
            tryggheten avgörande viktig för småföretagen, och jag ser fram
            emot att vi gemensamt kan hitta ett bra beslut här i riksdagen.
          </note>
          <note type="speaker">
            Anf. 6 MARIE ENGSTRÖM (v):
          </note>
          <note>
            Herr talman! Först vill jag säga något om detta med företagens
            besvärliga kreditsituation. Om man i vart femte företag upplever
            att man har haft bekymmer det senaste halvåret eller sedan lågkonjunkturen
            och finanskrisen slog till är det mycket allvarligt. Jag pratade
            med några företagare förra veckan. De berättade för mig att när
            de så kallade semesterpengarna i sommar ska betalas ut till anställda
            kommer man att stå inför stora likviditetsproblem. Vissa utbetalningar
            blir alltid besvärliga. Det här låter väldigt allvarligt, och
            det gäller företag som annars är livskraftiga och kan leva vidare.
          </note>
          <note>
            Något som är glädjande i Småföretagarbarometern är att 60 procent
            av de mindre företagen trots läget faktiskt anser att det finns
            expansionsmöjligheter. Det är något som vi måste ta till oss.
          </note>
          <note>
            Det finns naturligtvis andra saker som man kan göra för att förbättra
            likviditeten, till exempel att se över bankernas rätt att ensidigt
            säga upp krediter. I andra länder i Europa har man kanske lite
            annorlunda och lite tuffare regelsystem till företagens förmån.
            Jag hoppas att vi inte behöver hamna i ett läge där man behöver
            gå in med statliga kreditgarantier, men man måste kanske hålla
            den dörren öppen.
          </note>
          <note>
            Låt mig återgå till det som interpellationen handlar om. Även
            om Maud Olofsson inte kan säga vad som ska stå i propositionen
            skulle jag vilja höra om hon tycker att den problembeskrivning
            jag gör är riktig. Tycker näringsministern att detta är problem
            som vi behöver åtgärda?
          </note>
          <note type="speaker">
            Anf. 7 Näringsminister MAUD OLOFSSON (c):
          </note>
          <note>
            Herr talman! Låt mig säga att den globala finanskrisen naturligtvis
            också drabbar Sveriges småföretagare. Den drabbar alla världens
            företag. Den kris som vi är inne i är av ett sällan skådat slag.
            Ett exportberoende land som Sverige drabbas naturligtvis extra
            hårt i en sådan kris.
          </note>
          <note>
            Det regeringen försöker göra är bland annat att få ordning på
            banksystemet, så att bankerna börjar låna ut pengar igen och så
            att vi får stabilitet i det. Vi agerar både i Sverige och i EU
            för att åstadkomma den ordningen. Men vi har också bättrat på
            våra instrument för att vända oss till de små och medelstora företagen
            i exportkrediter och när det gäller Almi. Vi har till exempel
            höjt mikrolånen, som ofta vänder sig till kvinnor och invandrarföretag.
            Vi har förstärkt resurserna så att de ska finas där. Det har vi
            gjort trots att det egentligen är banksystemet som borde ta hand
            om allt detta.
          </note>
          <note>
            När det gäller småföretagspolitiken över huvud taget är det klart
            att ju mindre kostnader vi lägger på företagen i form av krångliga
            regler, arbetsgivaravgifter och annat, desto större möjligheter
            har de att klara också den här typen av kris. Det är därför som
            regeringens företagspolitik är så oändligt viktig, och den tas
            också emot positivt av företagen. En viktig del är det sociala
            trygghetssystemet.
          </note>
          <note>
            Det är en viktig fråga som Marie Engström har lyft, men jag tänker
            återkomma om detaljerna i förslagen i vår proposition senare när
            vi lägger fram den. Men vi är helt överens om att det behövs ett
            socialt trygghetssystem som är rimligt också för företagen och
            som är anpassat till den tid vi lever i. Kan vi få stöd från oppositionen
            i det är vi bara tacksamma och glada. Det tror jag att svenska
            företagare också är.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 2008/09:531 om försäljning av Nord
            Pool ASA
          </note>
          <note type="speaker">
            Anf. 8 Näringsminister MAUD OLOFSSON (c):
          </note>
          <note>
            Herr talman! Eva-Lena Jansson har frågat mig vilka konsekvensanalyser
            jag har låtit göra inför ställningstagandet om försäljning av
            det statliga ägandet i Nord Pool ASA.
          </note>
          <note>
            I regeringens vårtilläggsbudget föreslås att regeringen under
            2009 kan besluta om att sälja samtliga aktier i Nord Pool ASA
            eller att avveckla bolaget. Jag vill klargöra att denna försäljning
            endast handlar om derivathandeln och inte ägandet som gäller den
            fysiska krafthandeln på den nordiska elbörsen.
          </note>
          <note>
            Svenska kraftnät förvaltar sedan 1996 50 procent av ägandet i
            det nordiska elbörsföretaget Nord Pool ASA. Under 2008 har Nord
            Pool ASA överlåtit sin clearing- och konsultverksamhet och verksamhet
            för derivatprodukter utanför Norden till OMX AB som numera ingår
            i Nasdaq OMX Group. Staten har också en option om att sälja resten
            av Nord Pool ASA till Nasdaq OMX Group för en köpesumma om 80
            miljoner norska kronor.
          </note>
          <note>
            Inför den planerade försäljningen har Svenska kraftnät och Näringsdepartementet
            gjort en bedömning av för- och nackdelar med att kvarstå som ägare
            i bolaget. Som redogörs för i tilläggsbudgeten bedöms marknaden
            för elderivat utvecklas mot en mer global marknad med ökad konkurrens
            inom olika börsprodukter. Detta leder i sin tur till sjunkande
            handelsmarginaler och därmed en ökad ekonomisk risk för staten
            som ägare. Elderivathandeln är numera också väl etablerad. Regeringen
            bedömer heller inte att det är en statlig kärnverksamhet att vara
            ägare till en finansiell handelsplats för el. Mot bakgrund av
            detta bedömer regeringen att staten inte bör kvarstå som ägare
            till denna verksamhet. Aktieinnehavet i Nord Pool ASA alternativt
            tillgångarna i bolaget bör därmed säljas.
          </note>
          <note>
            Däremot kvarstår 30 procent av aktierna i Nord Pool Spot AS i
            statens ägo genom Svenska kraftnät. Övriga ägare i detta bolag
            är stamnätsföretagen i Norge, Danmark och Finland. Nord Pool Spot
            AS bedriver den fysiska elhandeln på spotmarknaden. Det är på
            denna marknad som råkraftspriset fastställs. Därmed bibehålls
            den del av den nordiska elbörsen som kan sägas utgöra en del av
            infrastrukturen för den nordiska elmarknaden. Jag delar därför
            inte den oro som Eva-Lena Jansson tar upp i sin interpellation
            om att prissättningen på elmarknaden skulle påverkas av en utförsäljning
            av Nord Pool ASA. Jag ser heller inte att en sådan avyttring skulle
            innebära några negativa konsekvenser för vare sig medborgare eller
            företag.
          </note>
          <note type="speaker">
            Anf. 9 EVA-LENA JANSSON (s):
          </note>
          <note>
            Herr talman! Tack, Maud Olofsson, för svaret! I min interpellation
            har jag skrivit om den här avyttringen av aktierna i Nord Pool
            ASA och att Nord Pool förser elmarknaden med relevant information
            och så vidare.
          </note>
          <note>
            Jag har skrivit om de stora konsekvenser som jag tror att försäljningen
            av det här svenska ägandet i Nord Pool ASA skulle kunna medföra.
            Näringsministern har då svarat att hon inte tror att det blir
            de konsekvenserna.
          </note>
          <note>
            Men jag pekar också på att regeringen, efter tidigare begäran
            om bemyndigande när det gäller försäljning av statliga bolag,
            har fått kritik från Riksrevisionen för att man inte har följt
            beredningskraven. Därför har jag ställt min fråga: Vilka konsekvensanalyser
            har näringsministern låtit göra inför den här försäljningen?
          </note>
          <note>
            Jag kan inte hitta vilka konsekvensanalyser som näringsministern
            har gjort, herr talman. Detta skulle jag i alla fall vilja veta
            lite mer utförligt.
          </note>
          <note>
            Det jag också undrar är om regeringens så kallade råd för försäljning
            av statliga bolag har varit inblandat i den här försäljningen,
            alltså inför ett eventuellt avyttrande, eftersom det tidigare
            har sagts att det ska ingå och granska alla statliga bolag som
            ska säljas.
          </note>
          <note>
            I svaret står det att Nord Pool Spot AS bedriver den fysiska
            handeln och att det inte ska säljas. Är det ett svar som gäller
            enbart för den här interpellationen, eller kommer regeringen att
            sälja det bolaget framöver?
          </note>
          <note>
            Näringsministern skriver att det är på den marknaden som råkraftspriset
            fastställs. Om man nu inte tycker att handel med el är en infrastrukturfråga
            är frågan: Kommer regeringen att tycka att det är viktigt att
            ändå behålla den här delen, eller är det här bara försäljning
            av en del av ett bolag, och kommer man att sälja ytterligare en
            del sedan? Det skulle jag vilja veta, herr talman.
          </note>
          <note>
            I svaret står det så här: Regeringen bedömer inte heller att
            det skulle vara en statlig kärnverksamhet att vara ägare till
            en finansiell handelsplats för el. Då undrar jag: Tycker man att
            det är en statlig angelägenhet att vara ägare av Vattenfall?
          </note>
          <note>
            Den frågan kommer upp senare, men den hänger ihop med hur man
            ser på energi. För mig är energi en del av infrastrukturen, någonting
            som vi behöver ha tillgång till i hela landet, alla medborgare
            och företag.
          </note>
          <note>
            Herr talman! Jag önskar få lite förtydliganden om detta av näringsministern.
          </note>
          <note type="speaker">
            Anf. 10 Näringsminister MAUD OLOFSSON (c):
          </note>
          <note>
            Herr talman! Jag ska inte säga att det är så med Eva-Lena Jansson,
            men jag tror att det finns en risk att vi blandar ihop vad det
            ena och det andra är.
          </note>
          <note>
            Vi är helt överens om att det är elhandeln som är det intressanta,
            alltså den börsen, och det är den vi ska ha kvar. Den fysiska
            handeln är den som vi ska ha kvar.
          </note>
          <note>
            Men att handla med derivat och annat är ingen kärnverksamhet.
            Som jag skriver i mitt svar och det är helt ärligt är det för
            stora risker. Och den handeln utvecklas helt annorlunda i dag
            jämfört med tidigare.
          </note>
          <note>
            Vi är intresserade av att ha kvar själva elhandeln. Det är det
            som är det viktiga för oss. Det är också den analys som vi har
            gjort när vi har tittat på den här affären.
          </note>
          <note>
            Sedan är det Svenska kraftnät som ansvarar för det här. Vi har
            aldrig lovat att vi ska gå in i varje enskild del i de enskilda
            bolagen och ge besked till riksdagen eller lämna in till försäljningsråd
            eller något annat. Det har aldrig funnits, utan det är de riktiga
            bolagen, alltså grundbolagen, som omfattas av den delen.
          </note>
          <note>
            Jag har svarat precis i enlighet med det vi tycker och det ställningstagande
            som vi har. Vi tycker att Svenska kraftnät gör ett bra jobb. De
            ska koncentrera sig på att bygga ut nät, så att vi kan distribuera
            den el som vi kommer att producera i stor mängd framöver, inte
            minst på vindkraftssidan.
          </note>
          <note>
            De ska koncentrera sig på att höja investeringsnivån så att vi
            får en bra handel men också utveckla det nordiska elsystemet så
            att vi får en väl fungerande nordisk elmarknad. Det är därför
            som också den fysiska handeln är viktig utifrån de utgångspunkterna.
          </note>
          <note>
            Det är den som vi har kvar. Det är inget problematiskt. Det är
            handel med värdepapper och derivat som kommer att säljas, och
            det tycker vi är en rimlig åtgärd.
          </note>
          <note type="speaker">
            Anf. 11 EVA-LENA JANSSON (s):
          </note>
          <note>
            Herr talman! Men det jag tog upp var att Riksrevisionen faktiskt
            har kritiserat tidigare bemyndigande. Om då regeringen lägger
            fram ett lagförslag, en proposition, där riksdagen ska ge bemyndigande
            när det gäller att sälja det här är det viktigt att regeringen
            faktiskt också har gjort en tillräckligt bra utredning. Man kan
            inte säga att man hoppas att Svenska kraftnät har gjort det, utan
            det är viktigt att regeringen har de analyserna själv.
          </note>
          <note>
            Vad får det här för konsekvenser? Om man säljer delar av ett
            bolag som har hand om olika saker, dels elderivat, dels den här
            handeln, är det klart att det kan få konsekvenser. Det är därför
            jag ställer frågan.
          </note>
          <note>
            I svaret från näringsministern står det att Nord Pool Spot AS
            inte ska säljas nu. Det står att det kvarstår. Men vi vet ju inte.
            Tänker man sälja den delen också?
          </note>
          <note>
            Det kommer en senare interpellation, herr talman, där man pratar
            om att Vattenfall inte ska säljas under den här mandatperioden.
            Men som jag ser det tar man många små steg som leder åt ett håll.
            Det är därför som jag försöker få ett förtydligande när det gäller
            vad man vill med elmarknaden och vad man vill med elhandeln och
            framför allt vilka konsekvensanalyser man har gjort. Det blir
            ju konsekvenser för alla bolag som man har.
          </note>
          <note>
            Det var därför jag också hade frågan om utförsäljningsrådet.
            Det rådet skulle faktiskt granska om man gjorde en bra eller dålig
            affär. Det är i alla fall det jag har uppfattat att rådet har
            varit till för. Därför är det också viktigt att se: Tjänar man
            eller förlorar man på en sådan här affär? Förlorar skattebetalarna
            på att det försvinner någonting från svensk ägo? Det är ju någonting
            som vi äger gemensamt.
          </note>
          <note>
            Det var därför jag ställde de frågorna, herr talman.
          </note>
          <note type="speaker">
            Anf. 12 Näringsminister MAUD OLOFSSON (c):
          </note>
          <note>
            Herr talman! Låt mig förtydliga vad försäljningsorganisationen
            handlar om. Det handlar bland annat om att vi gör analyser av
            det statliga ägandet, alla bolagen. Vi går igenom dem. Och i takt
            med att vi ser över dem kommer vi också att lägga fram förslag
            för riksdagen, steg för steg.
          </note>
          <note>
            Men det är inte så att riksdagen kommer att lägga sig i varje
            enskild affär i enskilda bolag. Så fungerar inte de statliga bolagen.
            Det skulle vara helt ohållbart om vi skulle ha en sådan ordning
            när det gäller de statliga bolagen.
          </note>
          <note>
            Det jag försöker beskriva är den finansiella handeln. Jag måste
            ställa en fråga till Eva-Lena Jansson: Vad är det, enligt Socialdemokraterna,
            som är så viktigt med att behålla den finansiella handeln? Ser
            inte ni att det finns en jättestor risk med att vi är delägare
            i detta när den utvecklas som den gör?
          </note>
          <note>
            Det måste ju vara den fysiska handeln av el som är det viktiga
            därför att det är en infrastruktur. Och, som jag säger, där utvecklas
            det nordiska samarbetet. Där är Svenska kraftnät en mycket aktiv
            aktör. Den svenska regeringen är en mycket aktiv aktör. Jag kommer
            att åka till Island och diskutera nordisk elmarknad för att få
            ett bättre samarbete och ett väl fungerande samarbete just när
            det gäller den nordiska elmarknaden.
          </note>
          <note>
            Vad som händer framöver går inte att ta ställning till. Jag svarar
            på frågan här och nu. Jag tror inte heller att Eva-Lena Jansson
            kan ta ställning till vad som kommer att hända långt in i framtiden.
          </note>
          <note>
            Jag svarar på frågan här och nu, och det är den verklighet som
            jag har redovisat. Jag tycker inte att vi ska ta riskerna med
            den finansiella handeln, utan det är den fysiska elhandeln som
            är det viktigaste.
          </note>
          <note type="speaker">
            Anf. 13 EVA-LENA JANSSON (s):
          </note>
          <note>
            Herr talman! Jag tror inte att vi kommer så mycket längre i den
            här diskussionen. Min huvudpoäng i frågan är: Vilka konsekvensanalyser
            har näringsministern låtit göra inför ställningstagandet? Jag
            får inte något direkt konkret svar på vad man har gjort för konsekvensanalyser
            mer än att man inte tycker att det är något som man ska syssla
            med.
          </note>
          <note>
            Det kan få konsekvenser för Nord Pool Spot AS, eftersom det är
            delar som hänger ihop som jag har uppfattat det. Det är ju ett
            helt företag, fast man har olika delar på olika marknader.
          </note>
          <note>
            Om man inte tycker att vissa delar är något som man ska syssla
            med blir min fortsatta fråga om man här och nu inte borde kunna
            svara på om delen Nord Pool Spot AS är en infrastrukturfråga.
            Man borde kunna säga att man tycker att det är så viktigt att
            man inte ska avyttra det. Det skulle åtminstone lugna mig.
          </note>
          <note>
            Men jag inser att jag inte kommer så mycket längre just nu i
            den här frågan.
          </note>
          <note type="speaker">
            Anf. 14 Näringsminister MAUD OLOFSSON (c):
          </note>
          <note>
            Herr talman! Jag är rätt överraskad över att Socialdemokraterna
            tycker att man ska vara beredd att ta de risker som det innebär
            att ha den här finansiella handeln med allt vad det innebär med
            globalisering och annat. Den risken är inte vi beredda att ta,
            för det här handlar trots allt om skattebetalarnas pengar och
            dem som har betalat in avgifter till Svenska kraftnät.
          </note>
          <note>
            Vi är angelägna om att den fysiska handeln fungerar väl. Vi är
            angelägna om att vi får en fungerande nordisk elmarknad, där vi
            bygger ut nät men också får en effektiv handel.
          </note>
          <note>
            Jag kan säga apropå den diskussion som har varit, inte minst
            i parlamentsvalet just nu, att Norden står som en förebild för
            övrig europeisk elmarknad. Vi har ett mycket mer integrerat arbetssätt,
            och vi har byggt upp funktioner för att få den att fungera bättre.
            Där driver den svenska regeringen på.
          </note>
          <note>
            Är ni socialdemokrater beredda att ta de här riskerna tror jag
            att ni kommer att behöva förklara för svenska folket varför ni
            är så riskbenägna på ett område som egentligen inte har någon
            betydelse alls för hur vi ska kunna säkra elförsörjningen i Norden.
            Det är den fysiska elhandeln som är det viktiga.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 2008/09:557 om försäljningen av Vattenfall
            AB
          </note>
          <note type="speaker">
            Anf. 15 Näringsminister MAUD OLOFSSON (c):
          </note>
          <note>
            Herr talman! Carina Adolfsson Elgestam har frågat mig om det
            är min avsikt att sälja Vattenfall under nästa mandatperiod och
            om jag avser att verka för att Vattenfalls uppdrag att vara ledande
            i energiomställningen i Sverige skärps.
          </note>
          <note>
            Vidare har Carina Adolfsson Elgestam frågat mig om kravet på
            att vara ledande i energiomställningen även ska omfatta dotterbolagen
            på deras respektive marknader och hur min och regeringens långsiktiga
            strategi ser ut för Vattenfall.
          </note>
          <note>
            För en tid sedan ställde Carina Adolfsson Elgestam dessa frågor
            till mig som jag också då besvarade.
          </note>
          <note>
            Jag vill åter även påminna om att det var den tidigare socialdemokratiska
            regeringen som stod bakom Vattenfalls påbörjade köp av brun- och
            stenkol samt kärnkraft i Tyskland.
          </note>
          <note>
            Vi har, i enlighet med vad vi anförde till riksdagen i budgetpropositionen
            i höstas, påbörjat arbetet med en bolagsgenomgång som för Vattenfalls
            del rör eventuella förändringar eller förtydliganden av uppdrag
            och strategiskt ramverk. Vid Vattenfalls årsstämma tidigare i
            år beskrev statssekreterare Ola Alterå att Vattenfall ska fokusera
            på konsolidering och värdeskapande, aktivt deltagande i klimatomställningen
            samt att stärka varumärket Vattenfall. Vi kommer att återkomma
            till riksdagen med ett förtydligande av Vattenfalls uppdrag.
          </note>
          <note>
            Så länge den här regeringen ansvarar för ägandet i Vattenfall
            kommer vi att fortsätta att vara aktiva, ansvarsfulla och professionella
            ägare. Jag vill inte spekulera i vad som kommer att hända i framtiden.
            Vi är mitt uppe i arbetet och tar en sak i sänder. Det vi har
            sagt och jag säger det igen är att Vattenfall inte kommer att
            säljas under den här mandatperioden.
          </note>
          <note type="speaker">
            Anf. 16 CARINA ADOLFSSON ELGESTAM (s):
          </note>
          <note>
            Herr talman! Jag hade ställt fyra frågor till ministern: Är det
            näringsministerns avsikt att Vattenfall ska säljas under nästa
            mandatperiod? Inget svar i interpellationssvaret.
          </note>
          <note>
            Avser näringsministern att verka för att Vattenfalls uppdrag
            att vara ledande i energiomställningen i Sverige skärps? Inget
            svar.
          </note>
          <note>
            Avser näringsministern att kravet att vara ledande i energiomställningen
            även ska omfatta dotterbolag på deras respektive marknader? Inget
            svar.
          </note>
          <note>
            Hur ser näringsministerns och regeringens långsiktiga strategi
            ut för Vattenfall? Det är det mest allvarliga, herr talman. Inget
            svar.
          </note>
          <note>
            Det ministern säger i sitt svar är att Vattenfall inte ska säljas
            ut under den här mandatperioden. Nu är det juni månad. Snart blir
            riksdagen hemförlovad. Vi kommer tillbaka i september. Då är det
            ungefär ett år kvar på den här mandatperioden.
          </note>
          <note>
            Det känns inte riktigt som att detta är ett ansvarsfullt, professionellt
            åtagande när det gäller våra statliga bolag som den här regeringen
            har, vilket ministern försöker påskina här i sitt svar. Hade det
            varit ett ansvarsfullt och långsiktigt åtagande när det gäller
            hur man ska ha det med energipolitiken på sikt hade man i det
            här läget deklarerat och berättat hur man ska ha det med Vattenfall.
          </note>
          <note>
            Det är ju så oerhört angeläget för hela svenska folket. Det handlar
            i grund och botten om hur vi ska klara de energipolitiska målen.
            Det hade varit bra och viktigt om det hade kunnat andas en tillstymmelse
            till det i det svar som ministern här har avgett.
          </note>
          <note>
            I stället pekar ministern på att den här frågan har Carina Adolfsson
            Elgestam ställt till henne tidigare här och då har hon också besvarat
            den. Det är förvisso sant, men, herr talman, det som då hände
            var att ministern bara lämnade sitt svar och sedan avvek från
            kammaren så att vi inte fick en debatt. Därför ställde jag frågan
            igen, för att vi ska få en möjlighet här i riksdagen att faktiskt
            få svar på frågorna.
          </note>
          <note>
            Det andra som ministern har lagt ned tid på i svaret och tyckt
            varit viktigt att påpeka och påminna om är att det var den tidigare
            socialdemokratiska regeringen som stod bakom Vattenfalls påbörjade
            köp av brun- och stenkol samt kärnkraft i Tyskland. Det tycker
            jag blir lite som det var på lekis när jag gick där: Skyll inte
            på mig! Det var inte jag som började!
          </note>
          <note>
            Det är också viktigt att påpeka att det är Vattenfall som tar
            initiativ till affärer. Det är väl den biten i svaret som handlar
            om det som är värdeskapande. Det som är värdeskapande för Vattenfall
            på sikt kan vara bra, men just utifrån det kan det vara angeläget
            för oss här i riksdagen och för svenska folket att få veta hur
            det blir med Vattenfall på sikt.
          </note>
          <note>
            Avser regeringen, om man mot förmodan skulle få förnyat förtroende,
            att sälja Vattenfall eller inte? Det är det som är det mest intressanta
            utifrån hur det ska bli med Vattenfall. Varje företag, även statliga
            företag, måste ha en långsiktig strategi.
          </note>
          <note type="speaker">
            Anf. 17 Näringsminister MAUD OLOFSSON (c):
          </note>
          <note>
            Herr talman! Först och främst måste jag säga att jag är rätt
            glad över den här interpellationen. Den andas ändå att Carina
            Adolfsson Elgestam tror på en fortsatt alliansregering och att
            jag får fortsatt förtroende att jobba med de här frågorna. Ingen
            kan känna sig gladare än jag att också oppositionen ser det som
            en trolig möjlighet.
          </note>
          <note>
            När det gäller Vattenfall styrs det med strategier och ägardirektiv
            till Vattenfall. Det som är viktigt att komma ihåg är att Vattenfall
            inte är något nationellt bolag. Det är ett internationellt bolag
            som äger verksamheter runt om i Europa.
          </note>
          <note>
            Jag kan bara konstatera att den gamla strategin som den förra
            regeringen satte fast innebar att man köpte både kol och kärnkraft
            i Tyskland. Jag försöker bara förklara att det var det som var
            ert bidrag till den energiomställning som ska vara så hållbar
            och annat.
          </note>
          <note>
            Nu säger Carina Adolfsson Elgestam att det gjorde de på grund
            av värdeskapandet. Vart tog då allt prat om miljö- och klimatomställning
            vägen, om det var värdeskapandet som helt plötsligt blev så viktigt?
            Jag anklagas ju för att inte ägna mig åt klimat- och miljöfrågorna
            så noga och bara ägna mig åt ett värdeskapande.
          </note>
          <note>
            Vattenfall är ett viktigt bolag, både i Sverige och i Europa.
            Då måste man ha tydliga strategier för vad det är man ska ägna
            sig åt. Jag försöker förklara i det här interpellationssvaret
            att vi inte är nöjda med den gamla strategin. Vi vill förtydliga
            uppdraget som Vattenfall har. Men det måste förtydligas för hela
            bolaget, inte bara för den svenska verksamheten som den gamla
            strategin innebar. Det är också därför som Ola Alterå har varit
            på Vattenfalls årsstämma och beskrivit vad vi ställer för krav
            på Vattenfall nu framöver.
          </note>
          <note>
            Där är konsolidering och värdeskapande en del. Den andra delen
            är aktivt deltagande i klimatomställningen. Den tredje är att
            stärka varumärket för Vattenfall. Jag tror att det är väldigt
            viktigt att man jobbar med alla de här tre delarna för att ägandet
            ska vara intressant både ur klimatsynpunkt och ur värdeskapandesynpunkt.
          </note>
          <note>
            Vad kommer att hända med Vattenfall framöver? Jag kan överblicka
            den här mandatperioden. Jag ser att väldigt mycket händer på området.
            Vi håller på med en diskussion till exempel om samägandet av kärnkraften.
            Vi har fått kritik från Konkurrensverket för att samägandet finns
            i Sverige. Jag vill göra någonting åt det.
          </note>
          <note>
            Men jag kan också säga att Vattenfall inte är den enda ägaren
            av förnybar energi på den svenska marknaden. Det finns många bolag
            som ska agera. Vattenfall är inte det enda bolag som bidrar till
            omställningen, även om det ska ha en ledande roll. Det finns många
            andra. Därför är vår klimat- och energipolitik så otroligt viktig
            för vad som händer på området.
          </note>
          <note>
            Till sist ska jag säga att det är bra att vi får en chans att
            diskutera Vattenfall. Men det är också så att man som ansvarsfull
            ägare steg för steg måste ge tydliga riktlinjer till alla bolagen.
            Vi kommer att återkomma i svaret till riksdagen när vi är färdiga
            med det arbetet. Men det Ola Alterå sade på bolagsstämman ger
            en hint om vad det är för riktning vi kommer att gå i.
          </note>
          <note type="speaker">
            Anf. 18 CARINA ADOLFSSON ELGESTAM (s):
          </note>
          <note>
            Herr talman! Nu börjar ministerns svar likna någonting, i alla
            fall såtillvida att ministern säger att man inte är nöjd med de
            gamla kraven och de gamla riktlinjerna. Men se då till att komma
            till skott och få till högre krav, om det är det som är regeringens
            avsikt!
          </note>
          <note>
            Ministern undviker hela tiden att ge besked om huruvida Vattenfall
            ska säljas ut eller inte. Om man har för avsikt att göra det måste
            man deklarera det. Man kan inte mörka i ett svar och säga att
            man för en ansvarsfull och professionell politik vad gäller det
            statliga ägandet. Vi tänker inte sälja ut Vattenfall under mandatperioden,
            säger Maud Olofsson. Då är det alltså bara lite mer än ett år
            kvar på mandatperioden. Maud Olofsson, det är inte att vara ansvarsfull.
          </note>
          <note>
            Vi har sagt att vi vill att Vattenfall ska vara ledande vad gäller
            omställningen till förnybar energi. Detta var ett beslut som togs
            redan under den förra mandatperioden. Riksrevisionen har inte
            kritiserat beslutet i sig, utan gett kritik utifrån hur detta
            ska efterlevas.
          </note>
          <note>
            Frågan kvarstår. Är det så att även denna borgerliga regering
            vill att Vattenfall ska vara ledande i omställningen till förnybar
            energi, vilket vi tycker är viktigt? Med tanke på köpet av Nuon,
            som förvisso till 95 procent är fossilbaserat, kan man fundera
            över hur varumärket Vattenfall kommer att se ut utifrån ett förnybarhetsperspektiv.
            Jag kan ändå inte låta bli att komma tillbaka till att det måste
            vara för bolagets skull, för Vattenfalls skull. Det är ett svenskt
            företag. Att Vattenfall sedan äger annat utanför Sverige är en
            annan sak.
          </note>
          <note>
            Det var också intressant, om jag uppfattade det rätt, att ministern
            sade att man skulle försöka påverka hur Vattenfall styrs i ett
            annat land. Lycka till, skulle man vilja säga! Vi brukar säga
            att vi aldrig kan lägga oss i vilka beslut man fattar i andra
            länder i eller utanför EU. Men jag kanske missförstod vad ministern
            sade angående Vattenfall i den frågan.
          </note>
          <note>
            Jag vill återkomma till att vi måste få besked om själva ägandet
            och om Vattenfall ska säljas eller inte. Det ministern säger i
            sitt svar är att man ska återkomma till riksdagen. Man kan fundera
            över när vi ska få detta tillbaka till riksdagen. Det brådskar,
            med tanke på hur tiden går och hur tydligt man vill att Vattenfall
            ska vara i energiomställningen. Vi tycker att det är viktigt att
            Vattenfall är ledande. Vi vill att Vattenfall ska vara kvar i
            statens ägo. Vinner vi valet 2010 kommer vi att vara oerhört tydliga
            med det.
          </note>
          <note type="speaker">
            Anf. 19 EVA-LENA JANSSON (s):
          </note>
          <note>
            Herr talman! Vi har haft många interpellationsdebatter om statliga
            bolag med Maud Olofsson. Det Maud Olofsson har varit jättetydlig
            med är att hon ska ge tydliga riktlinjer till de statliga bolagen,
            men sedan inte peta i detaljer.
          </note>
          <note>
            Då kan man undra vad det är för tydliga riktlinjer som gör att
            ett statligt bolag trots den kritik det har mött köper den holländska
            energijätten Nuon med en energiproduktion som till 95 procent
            kommer från fossila bränslen. Vad är det för tydliga riktlinjer?
            Bara en stund efter att de borgerliga partierna säger sig ha kommit
            överens om hur energin ska se ut i framtiden går Vattenfalls vd
            ut och säger: Nu bygger vi nya kärnkraftverk! Är det de tydliga
            riktlinjerna regeringen har gett? Det hänger ihop med svaret på
            Carina Adolfsson Elgestams interpellation till näringsministern.
          </note>
          <note>
            Jag var på bolagsstämman som Vattenfall hade. Det var en ganska
            dramatisk tillställning. När vi har öppna bolagsstämmor i Sverige
            är det viktigt att människor respekterar det. Det var en lite
            kaosartad tillställning.
          </note>
          <note>
            Det som var viktigt och som framgick där var att man tyckte att
            satsningarna ute i de andra länderna, där man nu skulle skaffa
            sig mer fossila bränslen, men också nya kärnkraftverk, var ett
            värdeskapande och en konsolidering man går ihop och blir större.
            Så uppfattade jag det i alla fall när ägarrepresentanten Ola Alterå
            stod där.
          </note>
          <note>
            Då är det viktigt att det framgår även här i Sveriges riksdag
            vad regeringen har för avsikt med Vattenfall. Jag är lika nyfiken
            som Carina Adolfsson Elgestam på vad man har för intentioner och
            vad man ska göra med bolaget. Det är viktigt att ha ett långsiktigt
            ägande. Det har vi pratat om. Det mår de statliga bolagen bäst
            av.
          </note>
          <note>
            Representanter från de olika regeringspartierna har stått här
            i Sveriges riksdag och sagt att det inte är något självändamål
            att äga Vattenfall och att man kan tänka sig att göra sig av med
            det. Näringsministern sade i förra interpellationsdebatten, herr
            talman, att det är viktigt att se över alla statliga bolag. Man
            har en ständig genomgång för att se vilka som ska vara kvar och
            vilka som inte ska vara kvar. Det är klart att vi vill veta om
            man från regeringens sida redan nu har gjort den genomgången av
            Vattenfall. Finns det planer på att sälja Vattenfall vore det
            viktigt att få reda på det nu. Framför allt tror jag att det skulle
            vara en tydlig signal till väljarna om vad man har att ta ställning
            till. Frågan är inte irrelevant att ställa till näringsministern.
            Det måste finnas ett intresse även från den här regeringen av
            att bekänna färg i de här frågorna.
          </note>
          <note type="speaker">
            Anf. 20 Näringsminister MAUD OLOFSSON (c):
          </note>
          <note>
            Herr talman! Jag har försökt förklara att vi gör en genomgång
            av de statliga bolagen. Steg för steg kommer vi att redovisa vad
            vi har för åsikter om detta. När det gäller Vattenfall har vi
            redovisat att vi vill skärpa kraven. Vi tycker inte att den gamla
            strategin, som den gamla socialdemokratiska regeringen utformade,
            passar i dagens tid.
          </note>
          <note>
            Detta är ett europeiskt företag. Det är inget svenskt företag.
            Det är svenskägt, men verkar i hela Europa. Det socialdemokraterna
            Eva-Lena Jansson och Carina Adolfsson Elgestam talar om är riktlinjer
            som gäller i Sverige. Det var därför ni kunde köpa kärnkraft och
            kol i Tyskland. Det var inget hinder för er att ni sade att ni
            skulle vara ledande i omställningen till förnybar energi. Ni köpte
            kol och kärnkraft. Det gick alldeles utmärkt!
          </note>
          <note>
            Då säger Carina Adolfsson Elgestam att det var för att det var
            värdeskapande. Men gäller principerna bara i Sverige, gäller de
            bolaget eller gäller de i hela Europa? Någon hållning måste finnas
            i den inställning som ni har!
          </note>
          <note>
            Vi ändrar riktlinjerna därför att vi inte tycker att de är tillräckliga.
            Det är ett europeiskt bolag som verkar på en europeisk marknad.
            Då måste vi förtydliga uppdraget gentemot Vattenfall. Det är precis
            det vi håller på med. Det är ingenting konstigt med det.
          </note>
          <note>
            Vi tycker att det ska vara värdeskapande. Vi tycker att man ska
            ha ett aktivt deltagande i klimatomställningen. Vi tycker att
            man ska vårda varumärket Vattenfall. Det är de tydliga krav som
            vi ställer på styrelsen och ledningen i Vattenfall.
          </note>
          <note>
            Vattenfall bidrar i en del av sina köp till klimatomställningen
            mycket aktivt. Jag tror att jag berättade förut att jag var i
            Polen för inte så länge sedan och träffade delar av den polska
            regeringen, som tycker att det är bra att Vattenfall köper kolkraftverk
            och ställer om en del till biobränsle för att minska klimatpåverkan.
            Det är också en del i den omställning och de minskade koldioxidutsläpp
            som Vattenfall har lovat att bidra med.
          </note>
          <note>
            Sedan är det naturligtvis så att Vattenfall aktivt ska bidra
            till klimatomställningen, både här i Sverige och i övriga Europa.
            Det är precis därför som de här riktlinjerna blir viktiga och
            blir europeiska, inte bara nationella som ni vill ha det till.
          </note>
          <note type="speaker">
            Anf. 21 CARINA ADOLFSSON ELGESTAM (s):
          </note>
          <note>
            Herr talman! Det är inte utan att man blir lite rädd när man
            lyssnar på Maud Olofsson. Hon säger så här: De gamla riktlinjerna,
            som den gamla socialdemokratiska regeringen antog, passar inte
            i denna tid. För mig låter det fullkomligt absurt med tanke på
            att bolaget inom ramen för kravet på affärsmässighet ska vara
            det ledande företaget i omställningen till en ekologiskt och ekonomiskt
            uthållig svensk energiförsörjning. Är inte det någonting som ligger
            i tiden, Maud Olofsson?
          </note>
          <note>
            Jag trodde att klimatfrågan och energiomställningen, energieffektiviseringen,
            var bland de viktigaste frågorna för Sverige, för Europa och för
            världen. Vi ska klara framtiden, inte bara energiförsörjningen
            utan också klimatfrågan, så att våra barn och barnbarn ska kunna
            leva i en bra värld. Då blir jag lite mörkrädd utifrån det ministern
            säger, att riktlinjerna inte passar i denna tid.
          </note>
          <note>
            Maud Olofsson säger att man tar steg för steg. De stegen måste
            ju vara som små myrsteg eller något sådant. Det visas ju inte
            något resultat. Det måste väl ändå vara så att det hastar med
            vilka riktlinjer man ska ta fram för Vattenfall. Det är ju att
            man inte har bråttom med att förtydliga Vattenfalls riktlinjer
            inför framtiden som gör oss så misstänksamma. Den bakomliggande
            orsaken kan ju vara att man inför nästa mandatperiod tänker sälja
            ut Vattenfall.
          </note>
          <note>
            Om så är fallet måste man snart redogöra för detta, och ministern
            har inte vidrört det över huvud taget. Hur blir det med det långsiktiga
            åtagandet vad gäller Vattenfall? Det är oerhört viktigt för svenska
            folket att få besked om det.
          </note>
          <note type="speaker">
            Anf. 22 EVA-LENA JANSSON (s):
          </note>
          <note>
            Herr talman! När Vattenfall gick ut och berättade att man ville
            köpa holländska Nuon, som har 95 procent i fossila bränslen, sade
            näringsminister Maud Olofsson: Förvärvet av holländska Nuon är
            ett naturligt steg i att skapa ett ännu större värde i Vattenfall.
          </note>
          <note>
            Det är mycket möjligt att det skapar ett större värde, men det
            skapar inte mer energismarta tillgångar. Det här handlade ju om
            fossila bränslen.
          </note>
          <note>
            Då blir min fråga, jag ska hålla mig väldigt kort: Tycker näringsministern
            att det är att vara med och bidra till klimatomställningen att
            Vattenfall köper fler fossila anläggningar, att Vattenfall skapar
            fler kärnkraftverk? Är det en bra och hållbar energipolitik som
            minskar klimatpåverkan? Är det bra för miljön att köpa fler kärnkraftverk
            och införskaffa mer fossila bränslen? Det skulle jag vilja veta,
            herr talman.
          </note>
          <note type="speaker">
            Anf. 23 Näringsminister MAUD OLOFSSON (c):
          </note>
          <note>
            Herr talman! Det är intressant att det är just socialdemokrater
            som ställer frågan om man ska köpa mer kol och kärnkraft. Det
            var under er tid i regeringsställning som ni köpte kol och kärnkraft
            i Tyskland. Det är inte jag som har köpt det. Det var ni som köpte
            det. Och det var med de gamla strategierna.
          </note>
          <note>
            Jag tror att Carina Adolfsson Elgestam måste lyssna på det jag
            säger. Hon läser själv de riktlinjer som finns, där det står att
            Vattenfall ska bidra till en uthållig svensk energiförsörjning.
            Om man nu äger bolag i hela Europa kan det inte bara vara den
            svenska energiförsörjningen som riktlinjerna ska omfatta. De måste
            ju omfatta Europa i så fall, därför att det är där man verkar.
          </note>
          <note>
            Det är precis därför som vi behöver ändra på riktlinjerna till
            Vattenfall. Det är ett svenskägt bolag, statligt ägt, men det
            verkar i hela Europa. Då blir det otroligt underligt om man bara
            ska bidra till svensk uthållig energiförsörjning. Vi tycker att
            det är en sak som borde gälla hela bolaget och all den verksamhet
            som man har i hela bolaget med huvudbolaget och dotterbolagen.
          </note>
          <note>
            Jag tycker också att det är viktigt att säga att det är klart
            att vi ställer krav på Vattenfall precis som på alla andra bolag
            som har bidrag till en hållbar omställning. Om vi har den mest
            ambitiösa klimat- och energipolitiken i hela världen är det klart
            att Vattenfall är en viktig spelare i det, men det är också många
            andra aktörer. Vi styr inte bara omställningen till ett nytt energisystem
            via Vattenfall. Det är en del. Vi styr också med riktlinjer och
            målsättningar, med elcertifikat, koldioxidskatt och annat för
            att komma åt rätt håll.
          </note>
          <note>
            Jag är otroligt stolt över att vi får påbörja arbetet med det
            här på ett mycket mer strukturerat sätt än vi såg tidigare. Det
            är tack vare den här nya regeringen som vi nu kan stoltsera i
            Sverige och säga: Vi är mest ambitiösa i hela världen, och vi
            använder de verktyg vi har för att också bidra till omställningen.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellationerna 2008/09:484, 523 och 525 om den
            demokratiska situationen i Turkiet
          </note>
          <note type="speaker">
            Anf. 24 Utrikesminister CARL BILDT (m):
          </note>
          <note>
            Herr talman! Jacob Johnson, Anne Ludvigsson och Yilmaz Kerimo
            har var för sig tagit upp den bristande respekten för mänskliga
            rättigheter i Turkiet och pekat på flera konkreta exempel på detta,
            bland annat gällande minoritetsrättigheterna, och frågat mig vilka
            initiativ Sverige kommer att ta, också i ljuset av det stundande
            EU-ordförandeskapet, som enskild stat och inom EU för att sätta
            press på Turkiet att förbättra situationen. Jag väljer som sagt
            att besvara frågorna i ett sammanhang.
          </note>
          <note>
            Det är viktigt att komma ihåg att Turkiet genomgått stora positiva
            förändringar sedan 1999 då landet gavs EU-kandidatstatus. Reformprocessen,
            för vilken det framtida EU-medlemskapet har varit och förblir
            en primär drivkraft, har bidragit till att Turkiet mer än någonsin
            tidigare närmat sig europeisk standard i fråga om respekt för
            grundläggande fri- och rättigheter. Samtidigt måste man konstatera
            att den höga reformtakt som föregick och möjliggjorde öppnandet
            av EU-förhandlingarna 2005 har saktat av. Den turkiska regeringen
            behöver nu fokusera brett på att återigen accelerera reformprocessen.
            Premiärminister Erdogans förnyade löften om att ingjuta energi
            i den processen behöver förstås följas av fler konkreta reformåtgärder,
            liksom till exempel president Güls uttalande att det finns en
            historisk möjlighet att lösa den kurdiska frågan.
          </note>
          <note>
            För att ett EU-medlemskap ska bli möjligt måste Turkiet fullt
            ut anpassa sig till EU:s gemensamma politiska normer och värderingar,
            samt till det tekniska regelverket. Respekten för mänskliga rättigheter,
            minoritetsrättigheter och fullgod rättssäkerhet utgör grundläggande
            villkor. Sverige och EU fortsätter också att kontinuerligt påtala
            detta för företrädare för den turkiska regeringen såväl på plats
            i Turkiet som i andra forum. Senast i samband med Associeringsrådet
            mellan EU och Turkiet den 19 maj, där jag själv deltog, uppmanades
            Turkiet bland annat att ta ytterligare steg för att garantera
            personer som tillhör en minoritet fullständiga demokratiska, politiska
            och kulturella rättigheter, i överensstämmelse med relevanta internationella
            konventioner och EU-praxis. Såväl den bredare kurdiska frågan
            som fallet med Mor Gabrielklostret nämndes i det sammanhanget.
            Det påpekades även att det är viktigt att man antar de konstitutionella
            ändringar som aviserats av den turkiska regeringen, bland annat
            för att bringa lagstiftning om förbud av politiska partier i linje
            med europeiska normer.
          </note>
          <note>
            Att Turkiet genomför ytterligare konkreta reformer för att uppfylla
            det politiska kriteriet och upprätthålla takten i de tekniska
            förhandlingarna är nödvändigt för att säkerställa momentum i EU-processen.
            Samtidigt får det inte råda några oklarheter kring att EU står
            fast vid sitt löfte att erbjuda Turkiet fullvärdigt EU-medlemskap
            när alla kriterier för detta har mötts. Under ordförandeskapshalvåret
            kommer Sverige att gentemot Turkiet och inom Europeiska unionen,
            i olika former och sammanhang, föra en politik som tar fasta på
            allt detta.
          </note>
          <note type="speaker">
            Anf. 25 JACOB JOHNSON (v):
          </note>
          <note>
            Herr talman! Låt mig inledningsvis tacka utrikesminister Bildt
            för svaret. Min interpellation ställdes i slutet av april, så
            det har gått en tid sedan dess. Dessutom behandlas nu samtidigt
            två andra interpellationer som också handlar om situationen för
            de demokratiska rättigheterna, eller ska vi säga bristen på demokratiska
            rättigheter, i Turkiet.
          </note>
          <note>
            Det är bra att vi är flera som debatterar denna viktiga fråga,
            bland annat för kurderna i Turkiet. Det kan också passa bra att
            vi har denna debatt dagen efter valet till EU-parlamentet eftersom
            frågorna om kurdernas rättigheter är så intimt kopplade till Turkiets
            medlemsansökan till EU. Det kommande svenska ordförandeskapet
            ger Sverige ett unikt tillfälle att lyfta denna fråga.
          </note>
          <note>
            I våra interpellationer kritiserar vi den turkiska staten för
            de förföljelser av kurdiska företrädare som fortsätter i Turkiet,
            nu senast framför allt exemplifierat av de godtyckliga arresteringar
            av representanter för det demokratiska samhällspartiet DTP som
            har genomförts efter kommunalvalet i Turkiet i slutet av mars.
          </note>
          <note>
            Jag deltog som frivillig valövervakare den 29 mars tillsammans
            med andra vänsterpartister, och jag vet att även Anne Ludvigsson
            och andra socialdemokrater deltog liksom många andra frivilliga
            från partier och organisationer för mänskliga rättigheter från
            många olika länder i Europa.
          </note>
          <note>
            Vi kunde på plats observera såväl olika oegentligheter för att
            försvåra DTP:s deltagande i valet som att DTP kunde försvara sin
            position och ytterligare stärka den i stora delar av de kurdiskt
            dominerade sydöstra delarna av landet detta trots att regeringspartiet
            AKP satsade stort och bland annat försökte vinna storstaden Diyarbakir.
            Men man misslyckades med detta, och i stället kunde DTP trots
            allt vinna ett stort antal nya borgmästarposter.
          </note>
          <note>
            Detta resultat skulle kunna ses som ett begränsat men dock framsteg
            för kurdernas demokratiska rättigheter i Turkiet. Men dessvärre,
            och typiskt för förhållandena i Turkiet, följdes valet av omfattande
            arresteringar av DTP:s förtroendevalda politiker. En turkisk författningsdomstol
            i Diyarbakir dömde till exempel två folkvalda borgmästare, Osman
            Baydemir och Nejdet Atalay, till tio månaders fängelse i slutet
            av april. Det är inte heller en tillfällighet att arresteringar
            genomförs just då samtal om en fredlig lösning på den kurdiska
            frågan aktualiseras av DTP och andra organisationer.
          </note>
          <note>
            Mina frågor till utrikesministern handlar om hur Sverige under
            sitt ordförandeskap kan agera för att Turkiet ska respektera utslagen
            av parlamentariska val inklusive att inte arrestera eller förfölja
            politiska motståndare på oklara grunder och hur Sverige kan stödja
            en fredsprocess mellan den turkiska staten och företrädare för
            den kurdiska befolkningen.
          </note>
          <note>
            I sitt svar hänvisar Carl Bildt till premiärminister Erdogans
            förnyade löften om att ingjuta energi i Turkiets reformeringsprocess
            samt till president Güls uttalande om att det finns en historisk
            möjlighet att lösa den kurdiska frågan.
          </note>
          <note>
            Utrikesministern säger vidare i sitt svar att Sverige och EU
            fortsätter att kontinuerligt påtala för företrädare för den turkiska
            regeringen att respekten för mänskliga rättigheter, immunitetsrättigheter
            och fullgod rättssäkerhet utgör grundläggande villkor.
          </note>
          <note>
            Herr talman! Tyvärr måste jag tolka Carl Bildts undvikande svar
            så att Sverige inte är berett att ta något särskilt initiativ
            i frågan utan nöjer sig med till intet förpliktande allmänna uttalanden.
            Det beklagar jag. Kurderna och demokratin i Turkiet är inte betjänta
            av sådana halvkvädna visor. Gå från ord till handling, utrikesministern!
          </note>
          <note type="speaker">
            Anf. 26 ANNE LUDVIGSSON (s):
          </note>
          <note>
            Herr talman! Åhörare! Jag vill börja med att tacka för svaret.
            Det var ett diplomatiskt svar, men ministern har ju möjlighet
            att bli tydligare under debatten.
          </note>
          <note>
            Under gårdagen var det val i flertalet av EU:s medlemsländer.
            Det var demokratiska val under lugna, högtidliga former utan polis
            och militär och val där valresultatet respekteras. Det är så vi
            är vana vid att det ska vara, och det är så vi vill att det ska
            vara. Också min snart 90-åriga mor kunde gå till valurnorna såsom
            det ser ut i Sverige.
          </note>
          <note>
            Så är det tyvärr inte i hela Europa. Under kommunalvalet i Turkiet
            i mars förekom stora brister i hur valet genomfördes. Valfusk
            förekom med oroligheter som följd. Polis och militär är som sagt
            givna inslag i samband med val. Tyvärr fick också flera människor
            sätta livet till.
          </note>
          <note>
            Precis som föregående talare sade arresterades i valets efterdyningar
            flera hundra politiker, främst från det kurdiska partiet DTP.
            Av dem sitter flera i fängelse, bland annat tre vice ordförande
            Bayram Altun, Kamuran Yuksel och Selma Irmak. Dessutom handlar
            det om två borgmästare. Borgmästaren från Diyarbakir, Osman Baydemir,
            som jag tror att också utrikesministern känner till och kanske
            har träffat, är anklagad för att han har använt ordet gerilla
            vid hänvisning till PKK i något sammanhang. Nejdet Atalay, borgmästare
            i Batman, är anklagad för att ha talat på kurdiska när han informerade
            inför kommunalvalet i mars. Raden av liknande exempel kan göras
            lång. Även parlamentariker har hotats av åtal. Även barn har kallats
            till förhör, och barn har fängslats.
          </note>
          <note>
            Det här är enligt min mening inte acceptabelt. Det visar på bristen
            på demokrati, på mänskliga rättigheter och på rättssäkerhet i
            Turkiet.
          </note>
          <note>
            Jag kan nämna att i går, medan vi gick till valurnorna, gick
            åter människor till vallokalen i byn Giremira i sydöstra Turkiet.
            Det var i den byn jag befann mig den 29 mars, då det utbröt skottlossning
            under eftermiddagen. Valet har ogiltigförklarats av AK-partiet,
            och därför blev det omval i går. Det förekom oroligheter även
            i går skottlossning om jag är rätt informerad men valet genomfördes.
            Jag hoppas att det inte blir fler omval. Det här visar ändå att
            demokratin segrar till slut. Jag hoppas definitivt också att det
            inte leder till fler arresteringar.
          </note>
          <note>
            Jag vill i det här sammanhanget göra klart att vi socialdemokrater
            står helt och fullt bakom ett fullvärdigt turkiskt EU-medlemskap
            när Turkiet uppfyller de krav som ställs.
          </note>
          <note>
            Jag vill fråga ministern hur han kommer att agera för att Sverige
            och EU ska bli ännu tydligare med att alla politiska partier,
            inklusive dem i alliansregeringen, och alla i EU står bakom ett
            fullvärdigt medlemskap. Jag tror att det är oerhört viktiga signaler.
            Det handlar också om att mänskliga rättigheter, inklusive kurdernas
            rättigheter, inte kan lösas med våld och arresteringar och fängslande
            av DTP-politiker, fackföreningsmedlemmar och advokater. Demokratiska
            partiers rätt att verka fritt är också viktigt att påtala.
          </note>
          <note type="speaker">
            Anf. 27 YILMAZ KERIMO (s):
          </note>
          <note>
            Herr talman! Jag tackar utrikesministern för svaret. Det var
            inga riktigt konkreta svar, men ministern berör i alla fall punkterna
            i min interpellation.
          </note>
          <note>
            EU har under många år kritiserat Turkiet för dess behandling
            av landets nationella minoriteter. Ändå fortsätter Turkiet med
            sina kränkningar. Det senaste exemplet är tre byar runt omkring
            Sankt Gabrielklostret i Midyat. Staten själv vill också ta över
            landområden som har tillhört Mor Gabriel i 1 600 år. Trots att
            Mor Gabrielklostret har dokument som bevisar dess äganderätt godkänner
            myndigheterna konfiskering av marken. Sankt Gabrielklostret är
            en symbol och ett hopp för assyrier/syrianer runt om i världen
            för att de ska kunna återvända någon gång när demokrati existerar
            i Turkiet. På detta sätt vill man återigen avskräcka assyrier/syrianer
            från att återvända till sina hemtrakter. Feodalsystemet är mycket
            starkt i området, och den turkiska staten uppmuntrar återigen
            ockupation av mark som tillhör assyrier/syrianer.
          </note>
          <note>
            Agerandet står i strid med alla internationella åtaganden och
            konventioner som Turkiet har förbundit sig att följa. EU måste
            i medlemskapsförhandlingarna med Turkiet ännu tydligare än hittills
            markera att Turkiet måste skydda sina minoriteter och deras egendom.
          </note>
          <note>
            Turkiet har tagit en del positiva steg de senaste åren för demokrati
            och mänskliga rättigheter. Sedan hösten 2005 förhandlar Turkiet
            om medlemskap i EU. Trots detta fortsätter förföljelse och misshandel
            av etniska minoriteter i landet.
          </note>
          <note>
            Jag har själv vid flera tillfällen uppmärksammat frågan på flera
            olika sätt, bland annat hos turkiska ambassaden i Stockholm, hos
            ansvarigt utskott och parlamentariker i Ankara, hos de berörda
            guvernörerna i Turkiet samt hos UD i Sverige och svenska ambassaden
            i Ankara.
          </note>
          <note>
            Men hittills har det varit förgäves. Ockupationen fortsätter,
            och ingen gör något, varken från svenskt eller från turkiskt håll.
            Nu måste Sverige agera och sätta press på Turkiet. Det krävs att
            vi går från ord till handling för att få Turkiet att agera som
            en rättsstat genom att omedelbart ge de ockuperade egendomarna
            till sina rättmätiga ägare. Frågan är fortfarande lika aktuell,
            och något måste göras.
          </note>
          <note>
            I ett land som vill bli medlem i EU måste demokratin, yttrandefriheten
            och alla människors lika värde oavsett bakgrund respekteras. Turkiet
            måste leva upp till de kriterier för medlemskap i EU som antagits
            i Köpenhamn, inte bara i papper utan i även i handling. Människor
            måste kunna yttra sig utan att bli åtalade för sina åsikter.
          </note>
          <note>
            Arat Dink, son till den mördade armeniske journalisten Hrant
            Dink, dömdes nyligen tillsammans med den ansvarige utgivaren Serkis
            Seropyan till ett års villkorlig fängelsedom för att ha skändat
            den turkiska identiteten. Domen baseras på 301 § i den turkiska
            brottsbalken.
          </note>
          <note>
            Det krävs en ny författning där 301 § är borta för att Turkiet
            ska kunna uppfylla kraven enligt Köpenhamnskriterierna. Listan
            kan göras lång. Orhan Pamuk åtalades för sina åsikter. Den syrisk-ortodoxa
            prästen Yusuf Akbulut åtalades för sina åsikters skull. Man kan,
            som sagt, göra en lång lista.
          </note>
          <note>
            Min fråga till utrikesministern är: Hur avser utrikesministern
            att agera för att visa för den turkiska staten att Sverige och
            EU inte accepterar Turkiets fortsatta brott mot mänskliga rättigheter
            och förtryck av minoritetsgrupper?
          </note>
          <note type="speaker">
            Anf. 28 Utrikesminister CARL BILDT (m):
          </note>
          <note>
            Herr talman! Låt mig börja med att säga det som är relativt uppenbart
            och som har påpekats av samtliga tre interpellanter mer eller
            mindre men som i alla fall förtjänar att återfinnas i protokollet,
            nämligen att vi har en mycket bred enighet i denna riksdag om
            de grundläggande elementen i den svenska politiken vad gäller
            Turkiet. Vi ser en fortsatt reformprocess i Turkiet som synnerligen
            angelägen och synnerligen viktig från det allmänna europeiska
            perspektivet samt ett turkiskt medlemskap i Europeiska unionen
            när Turkiet, på samma sätt som alla andra länder som ansöker om
            medlemskap, fullt ut har respekterat alla de åtaganden och alla
            de förpliktelser som ligger i medlemskapet i Europeiska unionen.
            Om detta råder bred enighet.
          </note>
          <note>
            När vi om några veckor övertar ordförandeskapet i Europeiska
            unionen för en sexmånadersperiod är det självklart att den politik
            som vi kommer att företräda är Europeiska unionens politik, inte
            nödvändigtvis enbart Sveriges politik även om de råkar sammanfalla.
            Vi har bland annat ett gemensamt ordförandeskapsprogram för 18-månadersperioden
            tillsammans med Frankrike och Tjeckiska republiken där det handlar
            om att fortsätta att driva anslutningsprocessen för Turkiet vidare.
            I detta ligger också att med mycket stor uppmärksamhet följa utvecklingen
            i de olika avseendena för att se till att man fullt ut tillgodoser
            eller efterlever de krav som ligger i det som så vackert tekniskt
            heter de olika kapitlen. Det är det som jag avser att göra.
          </note>
          <note>
            Får jag dock säga någonting om de konkreta fallen. Det är det
            som Yilmaz Kerimo tar upp vad gäller Mor Gabriel-klostret, som
            har diskuterats vid flera tidigare tillfällen och som svenska
            ambassaden och andra ambassader i Ankara följer mycket noga. Det
            är en juridisk konflikt för ögonblicket där det föreligger olika
            tolkningar. Jag kan bara notera att Mor Gabriel-klostret nyligen
            har vunnit en betydelsefull rättegång i en turkisk domstol. Det
            innebär inte att frågan är för evigt avgjord det återstår, såvitt
            jag förstår, flera andra rättsliga processer. Men det faktum att
            det förs rättsliga processer och att man också vinner dessa rättsliga
            processer är i sig ett positivt tecken.
          </note>
          <note>
            Låt mig också notera att premiärminister Erdogan har varit mycket
            tydlig gentemot dem som måhända har en tendens att vilja fördriva
            icke-muslimer från Turkiet. Han har sagt att sådant är jämställt
            med fascism och någonting som måste motarbetas med all kraft.
            Det är klart att det är ett betydelsefullt uttalande.
          </note>
          <note>
            Den kurdiska frågan, som vi redan har diskuterat, eller i största
            allmänhet situationen i sydöstra Turkiet hör till det mest krävande
            som den turkiska staten står inför. Det handlar både om den turkiska
            statens identitet, Atatürk, Lausannefördraget och allt detta och
            om den förändring från en gammal syn till den mer moderna europeiska
            syn som måste komma.
          </note>
          <note>
            Till detta kommer att det från PKK:s sida har förts en terroristisk
            och väpnad kamp, med 30 000 döda, som har skapat en bitterhet
            och skapat låsningar som gör att frågan inte är alldeles lätthanterad.
            Detta till trots rör den sig faktiskt framåt. Jag tycker att vi
            har anledning att notera de framgångar som har skett, samtidigt
            som det då är extra viktigt att vi försöker driva på i de olika
            fall som Jacob Johnson har tagit upp och som över huvud taget
            har förekommit i diskussionen här.
          </note>
          <note>
            Jag har egentligen inga invändningar mot den beskrivning som
            ges av utvecklingen vare sig av Jacob Johnson eller av Anne Ludvigsson
            vad gäller detaljerna i det som pågår. Sedan handlar det om att
            steg för steg förbättra läget.
          </note>
          <note>
            Jag fäster viss vikt vid den process som nu är på gång. Vi har
            alla har refererat till president Güls uttalanden. Det har sin
            grund i att han tycker sig se signaler som kan tyda på att man
            står inför ett genombrott vad gäller en fredsprocess i regionen.
            Skulle det ske, och vi har signaler från både politiskt och militärt
            håll de som normalt säger andra saker i Turkiet säger nu saker
            som är mer tilltalande ur vår gemensamma utgångspunkt skulle det
            självklart vara någonting mycket positivt. Jag kan bara försäkra
            att vi från Sverige kommer att göra vad vi kan för att vara pådrivande
            i den processen.
          </note>
          <note type="speaker">
            Anf. 29 JACOB JOHNSON (v):
          </note>
          <note>
            Herr talman! Man måste ju säga att Carl Bildt är konsekvent i
            sin välvilliga men ganska oprecisa hållning när det gäller att
            Turkiet måste leva upp till EU:s krav på demokrati och mänskliga
            rättigheter. Men även en svensk utrikesminister måste kunna tänka
            nytt och utnyttja det momentum som det svenska ordförandeskapet
            innebär för den kurdiska frågan.
          </note>
          <note>
            Det krävs en hel del för att lyckas. Jag är övertygad om att
            utrikesministern känner till problemen med den så kallade djupa
            staten i Turkiet. Det kan sägas vara en stat i staten bestående
            av inflytelserika sammanslutningar som underrättelsetjänsten,
            militären, rättsväsendet men även maffian. Den djupa staten kräver
            trohet mot nationalism, korporatism och statliga intressen. Den
            använder våld och andra påtryckningsmedel för att bekämpa dem
            som hotar deras intressen, till exempel företrädare för kurderna.
          </note>
          <note>
            Det är inte uteslutet att det var företrädare för denna djupa
            stat som agerade mot företrädare för DTP efter kommunalvalet,
            eftersom DTP:s framgångar hotade de reaktionära värderingar som
            den djupa staten står för.
          </note>
          <note>
            Den djupa statens våldsanvändning och hot om våld är närvarande
            överallt i Turkiet. Ett litet exempel på det fick jag själv erfara
            under en taxifärd i Diyarbakir vid mitt besök som valövervakare.
            En helt bagatellartad episod vid ett stoppljus föranledde en polisman
            framför oss att med vapen hota vår taxichaufför och i övrigt uppträda
            på ett för mig helt främmande och mycket aggressivt sätt.
          </note>
          <note>
            Det finns tyvärr en våldskultur inom den turkiska staten som
            i grunden måste ifrågasättas och utrangeras. Det är också så att
            den turkiska staten, som är snabb att anklaga politiska motståndare
            för terrorism, själv i stor utsträckning har använt och fortsätter
            att använda terrormetoder mot till exempel företrädare för DTP.
          </note>
          <note>
            Det är därför glädjande att kunna notera att Turkiet nu med stöd
            av EU ska utbilda ett stort antal läkare och jurister i hur de
            ska kunna identifiera och juridiskt behandla tortyrfall som förekommer
            i Turkiet. Det är förhoppningsvis ett steg framåt och ett exempel
            på ett framgångsrikt påverkansarbete för de mänskliga rättigheterna
            i Turkiet som organisationen HRFT, Human Rights Foundation of
            Turkey, bedriver, hittills och förhoppningsvis även i framtiden
            med svenskt stöd via Sidas landprogram för Turkiet.
          </note>
          <note>
            En annan viktig demokratifråga i Turkiet, där det finns mycket
            att önska, är massmediesituationen. Vi vet att många tidningschefer
            drabbas av hot i sin publicistiska yrkesroll. För att klara sin
            uppgift i en demokrati måste journalister kunna granska obekväma
            saker utan att riskera fysiska hot eller få sin egendom skadad.
            Så är ofta inte fallet i Turkiet. I somliga fall har det lett
            till att massmedier valt att avstå från att bevaka till exempel
            kurdfrågan. Även här är det viktigt med fortsatt svenskt stöd
            till organisationer som värnar yttrandefriheten i Turkiet. För
            övrigt anordnas ett seminarium om dessa frågor här i riksdagen
            nu på onsdag.
          </note>
          <note>
            Arbetet mot tortyr och för en fristående granskande press i Turkiet
            är två exempel på arbete för demokrati i Turkiet som Sverige har
            stött och bör fortsätta att stödja.
          </note>
          <note>
            Framför allt vill jag återigen rikta en stark uppmaning till
            utrikesministern att under det svenska ordförandeskapet lyfta
            den kurdiska frågan i samtal med Turkiet och företrädare för den
            kurdiska oppositionen. Det kurdiska folket måste få sina rättigheter
            erkända och också fastslagna i den turkiska grundlagen.
          </note>
          <note>
            Avslutningsvis: Är utrikesministern beredd att driva detta krav
            under det svenska ordförandeskapet?
          </note>
          <note type="speaker">
            Anf. 30 ANNE LUDVIGSSON (s):
          </note>
          <note>
            Herr talman! Turkiets väg till EU-medlemskap är för närvarande
            lång, tror jag, och som jag ser det onödigt krokig.
          </note>
          <note>
            Vi är många som är besvikna över att reformarbetet har avstannat
            eller går väldigt långsamt och dessutom att de lagar och reformer
            som införs brister i implementeringen. Men det har ju att göra
            med hela det turkiska samhällets uppbyggnad efter Ottomanska rikets
            fall. Det är en våldsmentalitet och också en räddhågsenhet för
            oliktänkande som finns i hela samhället.
          </note>
          <note>
            Jag vill påtala att inga dörrar ska stängas för Turkiet, men
            för att komma in genom dörrarna ska man uppfylla alla de krav
            vi ställer. Där måste vi vara oerhört tydliga när det gäller alla
            människors lika värde och respekten för mänskliga rättigheter.
          </note>
          <note>
            President Güls uttalande om att det finns en historisk möjlighet
            att lösa kurdfrågan nu ser jag naturligtvis som ett väldigt positivt
            tecken. Men jag vet också att president Gül tidigare har sagt:
            Kurdernas sak är vår. De orden har inte följts av handling, men
            jag kan ändå se att de kanske följs av lite mer handling den här
            gången, eftersom president Gül har träffat DTP-ledaren Mr Ahmet
            Turk. Det har, om jag är rätt informerad, även president Obama
            gjort vid sitt besök i Turkiet.
          </note>
          <note>
            Turkiets dilemma det är positivt och negativt är att det samtidigt
            kommer skarpa uttalanden från premiärminister Erdogan och höga
            generaler om att framgångarna för DTP är mycket farliga för den
            turkiska statens rättssäkerhet. Om man inte respekterar människors
            tro på demokratins principer och en fredlig kamp för mänskliga
            rättigheter och fria val är det en fara för den turkiska staten.
            När man möter fredlig kamp med att åtala och fängsla människor
            och med att hota med stängning av partier, tidningar, radiokanaler
            och organisationer, ja då är det en fara för den turkiska staten.
          </note>
          <note>
            Jag återkommer till mina frågor: Kommer utrikesministern, precis
            som president Gül och president Obama, att träffa partiledaren
            för DTP? Kommer regeringen att ta vara på den möjlighet som Sverige
            har under ordförandeskapet att ta på sig ledartröjan? Man behöver
            inte alltid dölja sig bakom att det är hela EU som ska hänga med,
            utan man kan ta på sig lite ledarskapströja och vara tydlig med
            att reformer för demokrati och mänskliga rättigheter går hand
            i hand med medlemskapsförhandlingarna.
          </note>
          <note>
            Sverige har en stor och djup tradition av att stå upp för mänskliga
            rättigheter. Dessutom har Sverige ett stort förtroende i Turkiet.
            Så det finns en unik möjlighet här för Sverige att använda sig
            av jag skulle inte vilja uttrycka det så, men jag hittar inget
            bättre uttryck just nu både piska och morot. Kommer Sverige, utrikesministern
            och hela den svenska regeringen att ta vara på de här möjligheterna?
            Och kommer utrikesministern och kanske, vad vet jag, statsministern
            att få till ett möte med företrädare för DTP?
          </note>
          <note type="speaker">
            Anf. 31 YILMAZ KERIMO (s):
          </note>
          <note>
            Herr talman! Utrikesministern säger att vi är eniga om det vi
            har sagt tidigare. Visst är vi eniga i ord, men det är i handling
            det brister. Jag tycker att utrikesministerns agerande hittills
            har varit mycket passivt. Man säger att man delar de demokratiska
            principerna och följer scheman, men det är bara i ord, inte i
            handling. Andra länder som Tyskland och Frankrike har agerat mycket
            starkare för att visa att Turkiet måste vara en riktig demokrati
            innan det kan bli medlem.
          </note>
          <note>
            Missförstå mig inte. Jag är också för att Turkiet ska bli medlem
            i EU det är klart men först när de uppfyller de demokratiska krav
            som har ställts på dem enligt Köpenhamnskriterierna. Det är där
            det brister, och det är där som det bara är ord. Turkiet har skrivit
            under nästan alla papper för att bara visa på papper. Men det
            finns ett annat Turkiet, sydöstra Turkiet, Mesopotamien och Betnahrin.
            Det är där det brister.
          </note>
          <note>
            Konflikten med Moldavien är bara ett exempel. Det är inte bara
            en juridisk konflikt det är egentligen en politisk konflikt. Assyrier/syrianerna,
            de kristna som lämnade Betnahrin och Mesopotamien för 30 år sedan
            för att leva i demokrati i Sverige, vill nu när det blivit lite
            bättre i Turkiet återvända för att bygga upp sina gamla egendomar.
            Men det har varit ockuperat av kurdiska feodalherrar och byvakter
            som är köpta av staten. Man har inte fått den hjälp man behöver
            för att kunna återvända.
          </note>
          <note>
            Tack vare pressen från EU-länderna har man i alla fall lyckats
            vinna i en rättegång, men det finns en lång lista på massor av
            byar som tillhör kristna som är ockuperade. Jag kommer att överlämna
            en lista till utrikesministern på 16 sidor som sedan kan vidarebefordras
            till de berörda i Turkiet.
          </note>
          <note>
            Jag undrar om utrikesministern har besökt sydöstra Turkiet och
            Mesopotamien. Jag har läst att Carl Bildt har varit i Turkiet
            ofta och att han tog emot ett pris i Ankara den 2 maj för förståelse
            för Turkiet och EU-länderna. Det är bra, men man ska också åka
            till sydöstra Turkiet där det brister, där minoriteterna har det
            jättesvårt, både kurderna, assyrier/syrianerna och alla andra
            kristna grupper.
          </note>
          <note>
            Nyligen åkte även vår statsminister Reinfeldt till Turkiet. Det
            är bra att på plats ha en dialog med de berörda. Men då åker man
            till Konya där det inte finns några konflikter vad gäller minoriteter
            och de uppenbara fel som finns. I stället för att åka till sydöstra
            Turkiet Mardin-Midyat och Diyarbakir för att på plats höra på
            båda sidor åker man till Konya för att bara höra om det som är
            gott och inga kritiska röster.
          </note>
          <note>
            Abdullah Güls uttalande om att man nu ska lösa den kurdiska frågan
            och minoritetsfrågorna är bara positivt, men det är som sagt bara
            ord. Det pågår fortfarande, som föregående talare har sagt, arresteringar
            av dem som inte tänker som AKP, regeringspartiet i Turkiet. Många
            kurder som är politiker och valda av folket sitter nu arresterade,
            och Osman Baydemir, som var borgmästare i Diyarbakir, ska åtalas
            liksom Abdullah Demirbas och många andra.
          </note>
          <note>
            Man måste gå från ord till handling och besöka ett annat Turkiet,
            sydöstra Turkiet och Mesopotamien, för att på plats se de brister
            som finns. Turkiet är inte bara Istanbul och Ankara.
          </note>
          <note>
            Är ministern beredd att resa till sydöstra Turkiet för att på
            plats höra på minoriteter, kurder, assyrier/syrianer och andra
            kristna grupper, och få en riktig bild av det sanna Turkiet.
          </note>
          <note type="speaker">
            Anf. 32 Utrikesminister CARL BILDT (m):
          </note>
          <note>
            Herr talman! Jag har varit i sydöstra Turkiet, dock icke i egenskap
            av utrikesminister. Men jag har ju en historia från perioden väl
            före den som utrikesminister. På frågan om jag kommer att ha tid
            att åka dit under ordförandeskapsperioden är nog svaret ett relativt
            entydigt nej. Jag har en kalender som inte tillåter någonting,
            höll jag på att säga. Det är väl en överdrift. Den tillåter en
            hel del, men den är relativt överbelamrad med andra saker.
          </note>
          <note>
            Statsministerns besök hos Konya togs upp. Det var ett utomordentligt
            uppskattat besök både i Turkiet och av väldigt många turkar som
            har kommit hit till Sverige genom åren. Det är mycket viktigt
            att vi har en nära relation med Turkiet. Det faktum att vi har
            det breda stödet i riksdagen, som jag nämnde tidigare, är också
            en förutsättning för den nära relationen. I detta ligger också
            att vi för en kontinuerlig, tydlig och mycket nära dialog med
            olika turkiska företrädare om precis de här frågorna. Vi kan föra
            den dialogen för att vi har en trovärdighet i vårt grundläggande
            stöd för den turkiska anslutningsprocessen och den turkiska demokratiseringsprocessen.
            Där är våra möjligheter, som vi också utnyttjar, betydligt mycket
            större än de möjligheter som finns från andra länder som kanske
            väsnas lite mer och ifrågasätter Turkiet på ett sätt som gör att
            Turkiet vänder sig mot dem och inte lyssnar.
          </note>
          <note>
            Vi har fört mycket grundläggande och djupa diskussioner både
            om dessa och om andra nästan ännu känsligare frågor i den turkiska
            omvandlingsprocessen med premiärminister Erdogan. Med president
            Gül förde jag diskussioner när han var utrikesminister, med utrikesminister
            Babacan så länge han var det; han är nu förste vice premiärminister,
            med utrikesminister Davutoglu, med Europaminister Bagiş. Vi har
            diskuterat med alla om hur vi ska kunna lirka fram dessa frågor
            på olika sätt i kombinationen mellan kraven från EU:s medlemsstater
            och den interna politiska processen i Turkiet som ibland är relativt
            komplicerad när det ska genom ett parlament där inte alla är fullt
            så reforminriktade.
          </note>
          <note>
            Efter kommunalvalet har vi bland annat uppmanat Turkiet att ta
            itu med de konstitutionella frågeställningarna. En del håller
            på att ske, till exempel vad gäller ombudsman och att man gör
            om bestämmelserna för partibildning i enlighet med Venedigkommissionens
            regler. Man ska också sänka spärren till parlamentet som ju är
            fullständigt orimligt hög. Sänker man den till mer rimlig europeisk
            nivå innebär det inte minst att kurdiska företrädare kommer att
            få helt andra möjligheter i det demokratiska systemet.
          </note>
          <note>
            Man har, vilket Jacob Johnson var inne på, den så kallade djupa
            staten vad det nu är. Vi vet alla att det pågår omfattande och
            känsliga rättegångar i Turkiet mot just den typ av fenomen som
            var mycket påtagliga för några år sedan. Huruvida de finns eller
            i vilken utsträckning de finns kommer bland annat dessa rättegångar
            att visa. Det faktum att dessa rättegångar sker tillhör de sundhetstecken
            som vi ser i den inte alldeles okomplicerade turkiska samhällsomvandlingen
            från den typ av auktoritär nationalism som vi alla har refererat
            till i mer eller mindre explicita ordalag till den typ av öppen
            demokrati enligt europeiskt snitt som alla strävar efter.
          </note>
          <note>
            Sverige kan vara och är också en betydelsefull aktör i detta
            arbete. Jag kan försäkra er att vi utnyttjar de möjligheter vi
            har tack vare det förtroendekapital vi åtnjuter för att i dessa
            och andra frågor göra vad vi kan för att driva på utvecklingen
            i Turkiet. Det har vi gjort och kommer att fortsätta göra också
            med de måhända begränsningar som kan ligga i ett sex månaders
            EU-ordförandeskap. Det finns dock en tid både före och framför
            allt efter detta ordförandeskap.
          </note>
          <note type="speaker">
            Anf. 33 JACOB JOHNSON (v):
          </note>
          <note>
            Herr talman! Den kurdiska frågan är en varböld men också en stor
            möjlighet i den komplicerade större regionala situationen i Mellanöstern.
            Det gäller Turkiet men även andra delar. En fredlig lösning på
            den kurdiska frågan skulle bidra till stabilitet och fred i denna
            utsatta region och få en stor betydelse.
          </note>
          <note>
            Därför är det viktigt att Sverige, som har särskilda möjligheter
            under sitt ordförandeskap, agerar. Det är vi nog eniga om, med
            tanke på vår grundläggande positiva inställning till ett turkiskt
            medlemskap i EU vilket även Vänsterpartiet ställer upp på om Turkiet
            uppfyller de så kallade Köpenhamnskriterierna men även mot bakgrund
            av de goda och utbredda kontakter som Sverige har med företrädare
            för olika kurdiska organisationer och partier.
          </note>
          <note>
            I min hemstad Uppsala bor det många kurdiska politiska flyktingar
            som har stora förhoppningar att Sverige under sitt ordförandeskap
            kan bidra till att denna fråga får en positiv utveckling. Jag
            vädjar därför återigen till utrikesministern att utnyttja detta
            tillfälle. Jag beklagar den tidsbrist som Carl Bildt anför för
            att inte kunna besöka sydöstra Turkiet. Detta är inte direkt någon
            ny fråga. Ett besök borde ha kunnat planeras in under en halvårsperiod
            med tanke på att det har en symbolisk betydelse att det sker under
            ordförandeskapet.
          </note>
          <note>
            Som utrikesministern påpekade är det positivt att det pågår ett
            arbete för att sänka spärren. Den är ett stort hinder i dag eftersom
            den är så hög; jag tror att den är 10 procent. Det är vi också
            eniga om.
          </note>
          <note>
            Utrikesministern svarade dock inte på den avgörande frågan om
            hur han ser på det krav som jag ställer på att den turkiska grundlagen
            borde ses över så att kurdernas rättigheter tillgodoses.
          </note>
          <note type="speaker">
            Anf. 34 ANNE LUDVIGSSON (s):
          </note>
          <note>
            Herr talman! Turkiet är ett fantastiskt land med ett historiskt
            kulturarv utan motstycke. Turkiet har en mångfald av etniska grupper
            och kulturer, fantastiska människor, fina och entusiastiska ungdomar
            och barn som är värda ett gott och utvecklande liv oavsett etnicitet
            eller kön. Unga män är värda ett bättre öde än att bli dödade
            i strider mellan militär och PKK. Hade jag i detta sammanhang
            kallat PKK en gerillagrupp i stället för något annat hade jag
            blivit arresterad och kanske hamnat i fängelse. Dessa ungdomar
            finns kanske i vår framtida europeiska gemenskap; jag hoppas verkligen
            det.
          </note>
          <note>
            Herr talman! Vi vet att den process som ett lands EU-medlemskapsförhandlingar
            för med sig är positiv för rättssäkerhet, demokrati och mänskliga
            rättigheter. Turkiet måste göra upp med sin historia för att kunna
            komma vidare. Är man välvillig kan man se lite signaler om att
            detta är på gång. Det är viktigt att EU och regeringen på alla
            sätt stöder denna process, med början kanske klart och tydligt
            under ordförandeskapsåret.
          </note>
          <note>
            Det är också viktigt att vi tillsammans utvecklar det civila
            samhället. Det är en skyldighet för alla EU:s medlemsländer att
            ha samarbete med organisationer i Turkiet för att utveckla det
            civila samhället.
          </note>
          <note>
            Samtidigt är det viktigt att regeringen följer upp rättssäkerheten
            i den rättsliga process mot de fängslade DTP-politiker med flera
            som nu pågår.
          </note>
          <note>
            Jag har två frågor, varav den första är som förut. Kommer Carl
            Bildt att ha samtal med DTP-företrädare? Kommer Carl Bildt att
            bli den andre utrikesministern från Sverige som besöker sydöstra
            Turkiet, Kurdistan? Jag hoppas det. Det blir kanske inte under
            ordförandeskapsåret, men man kan ge signaler och planera in en
            resa.
          </note>
          <note type="speaker">
            Anf. 35 YILMAZ KERIMO (s):
          </note>
          <note>
            Herr talman! Det är bra att statsministern besöker Konya; det
            har jag inget emot. Det är uppskattat och bra att man har en dialog
            med turkarna. Men i ett läge där demokratin brister, som i sydöstra
            Turkiet, Mesopotamien, borde man kanske prioritera annorlunda
            om man har ont om tid och besöka just Mesopotamien hellre än Konya
            om man vill ha en sann bild av det verkliga Turkiet. Det är dock
            bra att man har en dialog med alla grupper; det ska man ha.
          </note>
          <note>
            I fallet Mor Gabriel tycker jag att utrikesministern har varit
            mycket passiv. Jag har själv varit i kontakt med vår ambassad
            i Ankara. Där har man gjort sitt bästa inom ramen för sina möjligheter.
            Det är också ekonomiska problem. En rättegång har man i varje
            fall vunnit mot byarna. Men nu har staten anmält Mor Gabriel för
            att staten efter lantmäteriets beslut vill ta över landområden.
          </note>
          <note>
            Det är viktigt att utrikesministern agerar. Jag kan visa papper
            på att man har betalat skatt för dessa områden sedan 1937. Alla
            papper visar att det tillhör Mor Gabriel. Ändå har staten anmält.
            Det blir rättegångar den 17 juni och den 24 juni efter vilka vi
            hoppas få ett beslut efter tio omgångar.
          </note>
          <note>
            Är utrikesministern beredd att agera lite starkare i detta fall
            så att det kan bli ett prejudikat för andra fall? Jag har en lista
            på fler fall som gäller ockupation.
          </note>
          <note type="speaker">
            Anf. 36 Utrikesminister CARL BILDT (m):
          </note>
          <note>
            Herr talman! Yilmaz Kerimo vet mycket väl att den svenska ambassaden
            i Ankara följer detta fall mycket nära, och kommer att fortsätta
            att göra det. Det faktum att man har vunnit en rättsprocess visar
            att den rättsliga vägen är den riktiga att gå fram i det här fallet.
          </note>
          <note>
            Jacob Johnson påpekade att det finns en vidare regional dimension
            av den kurdiska frågan. Det är alldeles rätt och något som vi
            ofta glömmer bort. Här fanns det ett tag risk för att vi skulle
            få direkta konflikter som hade att göra med situationen i norra
            Irak och det som inträffar där.
          </note>
          <note>
            Jag tycker att det finns anledning att ge lite pluspoäng i Ankara
            för att det finns en försoningspolitik mellan Ankara och Erbil
            på ett sätt som kanske framstår som närmast unikt. I ljuset av
            den retorik och de tongångar som var för fyra fem år sedan är
            det en remarkabel utveckling.
          </note>
          <note>
            Förutsättningarna för stabilitet i Mesopotamien, för att använda
            det korrekta gamla historiska uttrycket, är att man kan förena
            det turkiska, förena det kurdiska och också förena det arabiska.
            Det handlar då om att överbrygga rätt djupa historiska motsättningar
            och se till att man i hela detta vida område nu är jag på bägge
            sidor om gränsen respekterar de olika typer av kristna minoriteter
            som har funnits där i tusentals år och som framför allt i Irak
            riskerar att klämmas i en konfrontation som kan komma att bli
            förödande. Där spelar Turkiet en viktig roll.
          </note>
          <note>
            Jag håller med om att grundlagen måste ses över. Jag tycker att
            det är mycket viktigt att, som Anne Ludvigsson sade, stödja det
            civila samhället. Vi gör väldigt mycket från svensk sida.
          </note>
          <note>
            Även det arbete som utförs härifrån från riksdagens olika partier,
            från riksdagens ledamöter och från riksdagen själv är av central
            betydelse för att vi gemensamt ska kunna hjälpa till att utveckla
            den turkiska demokratin och lösa de problem som vi har identifierat
            i denna debatt.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 2008/09:488 om våldtäkter och övergrepp
            mot kvinnor och flickor i krig
          </note>
          <note type="speaker">
            Anf. 37 Utrikesminister CARL BILDT (m):
          </note>
          <note>
            Herr talman! Denna fråga gäller dels vilka åtgärder jag avser
            att vidta för att Sverige som enskilt land samt som ordförande
            för EU ska se till att FN tillsätter en särskild representant
            i frågan om FN:s säkerhetsresolution 1820, som rapporterar direkt
            till FN:s generalsekreterare, ett särskilt sändebud för kvinnor
            i krig, precis som det finns ett särskilt FN-sändebud för barn
            i krig, dels vilka åtgärder jag avser att vidta inom ramen för
            regeringens och EU:s arbete för att våldtäkter under väpnade konflikter
            stoppas.
          </note>
          <note>
            Låt mig inleda med att den svenska regeringen ser det arbete
            som bedrivs på olika nivåer vad gäller genomförande av FN:s säkerhetsrådsresolution
            1820 om sexuellt våld i konflikt som prioriterat både ur ett utrikes-
            och säkerhetspolitiskt perspektiv och ur ett utvecklingsperspektiv
            och ett jämställdhetsperspektiv.
          </note>
          <note>
            Regeringen ser kvinnors fulla åtnjutande av de mänskliga rättigheterna
            som en förutsättning för att bygga fungerande demokratier. Respekt
            för folkrätt och mänskliga rättigheter är en central del av arbetet
            för att förebygga och lösa väpnade konflikter.
          </note>
          <note>
            Jag håller helt med Amineh Kakabaveh att våldtäkt och andra former
            av sexuellt våld i väpnade konflikter är ett stort problem. Hälften
            av alla mål inför den internationella brottmålsdomstolen och andra
            internationella tribunaler i dag handlar om sådana övergrepp.
            I ljuset av detta är kvinnors och flickors situation i väpnade
            konflikter och deras deltagande i konfliktförebyggande och fredsfrämjande
            insatser högt prioriterade frågor för regeringen.
          </note>
          <note>
            Implementeringen av resolution 1820 måste integreras i FN:s,
            medlemsstaternas och enskilda organisationers arbete samt hos
            regering och myndigheter i det land som berörs av krig eller konflikt.
            Sexuellt våld mot civila, oavsett om det riktas mot kvinnor, flickor,
            män eller pojkar, utgör ett hot mot liv och hälsa och ett påtagligt
            och allvarligt hinder för säkerhet och utveckling. Därtill är
            våldtäkter och annat sexuellt våld en bidragande orsak till spridningen
            av hivinfektion i konfliktsituationer.
          </note>
          <note>
            FN optimerar för närvarande inte sina insatser på jämställdhetsområdet.
            Arbetet är alltför fragmentiserat. Systemet som helhet både kan
            och måste prestera bättre. Därför arbetar Sverige aktivt för en
            reformering av FN:s samlade organisation och hantering av jämställdhetsfrågorna.
            Inom ramen för detta arbete verkar Sverige för att FN:s arbete
            ska bli mer integrerat och samstämmigt, inte minst insatser för
            kvinnor och flickor i konflikt- och postkonfliktsituationer.
          </note>
          <note>
            Det är min uppfattning att vi bör avvakta utfallet av förhandlingarna
            kring reformering av hur FN är organiserat rörande den samlade
            hanteringen av jämställdhetsfrågorna innan vi tar närmare ställning
            till hur FN på bästa sätt bör organisera sina ansträngningar vad
            gäller kvinnor i krig och konflikt. Det är viktigt att säkerställa
            vad varje enskild funktion har för mervärde och att undvika eventuella
            överlappningar och dubbelarbete. Det kan i sammanhanget nämnas
            att det redan finns en särskild FN-rapportör för våld mot kvinnor.
          </note>
          <note>
            Regeringen avser nationellt och inom ramen för EU:s arbete att
            fortsatt aktivt verka för genomförande av resolution 1820. Det
            var också därför som vi under hösten arbetade fram en ny nationell
            handlingsplan för 1325 om kvinnor, fred och säkerhet som antogs
            av regeringen i februari 2009. I handlingsplanen utgör FN:s resolution
            1820 om sexuellt våld i konflikt en viktig fördjupning och ett
            förtydligande av skyddsaspekten av resolution 1325.
          </note>
          <note>
            Regeringens landfokusering av det svenska utvecklingssamarbetet
            inkluderar en kategori länder i konflikt- och postkonfliktsituation.
            Inom denna del av biståndet är insatser för resolutionerna 1820
            och 1325 prioriterade. Genom den nya strategin för utvecklingssamarbetet
            med Demokratiska republiken Kongo, en pilotstrategi för hur vi
            arbetar med genomförandet av resolution 1325 och därmed också
            med resolution 1820, kommer vi att öka insatserna för att stärka
            kvinnors rättigheter och för att förebygga, hantera och bekämpa
            det utbredda sexuella våldet. Fokus kommer också att vara på kvinnors
            möjligheter för ökat deltagande i freds- och försoningsprocesser
            i enlighet med 1325.
          </note>
          <note>
            Resolutionerna 1820 och 1325 tillmäts stor vikt på svensk sida
            vid deltagande i internationella fredsfrämjande operationer som
            exempelvis ISAF i Afghanistan och Kfor i Kosovo. Sverige är också
            drivande vad gäller tillsättande av genderrådgivare i EU:s krishanteringsoperationer.
          </note>
          <note>
            Tillämpningen av såväl resolution 1820 som resolution 1325 är
            fundamentala byggstenar för att långsiktigt stärka kvinnors och
            flickors roll i samhället och i förlängningen för hållbar fred
            och stabilitet.
          </note>
          <note type="speaker">
            Anf. 38 JACOB JOHNSON (v):
          </note>
          <note>
            Herr talman! Å Amineh Kakabavehs vägnar tackar jag utrikesminister
            Carl Bildt för svaret.
          </note>
          <note>
            Jag kommer nu att framföra några synpunkter enligt Aminehs underlag.
          </note>
          <note>
            Det är självklart att utrikesministern och jag är rörande överens
            när det gäller att beskriva tillståndet i världen i fråga om våld
            mot kvinnor och barn i krigsdrabbade länder och områden. Situationen
            är fruktansvärd i länder som Demokratiska republiken Kongo, Sudan
            och Somalia. Den var det i Sierra Leone, Liberia, Rwanda och det
            forna Jugoslavien.
          </note>
          <note>
            Utrikesministern pekar i sitt svar på att hälften av alla mål
            i Internationella brottmålsdomstolen utgörs av brott begångna
            mot kvinnor. Likafullt torde dessa mål endast utgöra en försvinnande
            bråkdel av alla de brott som i verkligheten begås mot kvinnor
            i krigsdrabbade områden. Mörkertalen är med största sannolikhet
            enorma så omfattande att det är svårt att föreställa sig dem.
          </note>
          <note>
            Jag delar också utrikesministerns kritik av FN:s arbete i dessa
            frågor. Det är beklämmande att höra att FN för närvarande inte
            optimerar jämställdhetsfrågorna. Det är ju faktiskt inte fråga
            om vilka jämställdhetsfrågor som helst. Det handlar inte om jämställdhet
            i lön, arbetsförhållanden och sådant som ju är viktigt i sig.
            Här handlar det ofta om rätt till liv kvinnors och barns liv.
            Det handlar om att kvinnor och barn inte har samma rätt till liv
            som män. Sexuellt våld i krig innebär ju ofta att våldtäktsoffret
            också mördas.
          </note>
          <note>
            Utrikesministern säger att Sverige arbetar aktivt med reformeringen
            av FN, men det är ju en mycket allmän formulering och beskrivning
            av vad Sverige gör när det gäller de konkreta frågor som jag ställer
            om våldet mot kvinnor.
          </note>
          <note>
            Vad jag frågade efter var inte vad Sverige gör i FN i största
            allmänhet och inte heller vad Sverige gör när det gäller jämställdhetsfrågor
            i allmänhet utan vad Sverige gör när det gäller våldet mot kvinnor
            just i FN-sammanhang.
          </note>
          <note>
            Jag blir minst sagt förbryllad när jag får höra att Sverige avvaktar
            vad den allmänna reformeringen ska ge för resultat. Jag frågar
            nu om vi inte ska påverka utvecklingen.
          </note>
          <note>
            Jag hade hoppats på ett mer ingående svar på den punkten.
          </note>
          <note>
            Organisatoriska förändringar när det gäller FN kan vara bra i
            sig, men vad jag frågade efter var politiska viljeyttringar.
          </note>
          <note>
            Det är bra att Sverige i EU utvecklar arbetet kring resolutionerna
            1325 och 1820, men då handlar det om EU och EU:s arbete. Sverige
            arbetar med 1325 och 1820 i EU men avvaktar när det gäller FN.
            Vi hade önskat oss lite mer klargörande svar när det gäller arbetet
            i FN och när det gäller kvinnornas situation i krigsdrabbade områden,
            detta alldeles särskilt när utrikesministern levererar beskrivningen
            att FN för närvarande inte optimerar jämställdhetsarbetet och
            därmed följaktligen inte heller kvinnors rätt som människor till
            liv och hälsa.
          </note>
          <note>
            I väpnade konflikter ökar det könsrelaterade våldet, och det
            tenderar att vara mer accepterat. Sexuellt våld mot kvinnor och
            barn används som en medveten krigsstrategi. Kvinnors kroppar uppfattas
            som mäns ägodelar. Därför används våldtäkt mot kvinnor som ett
            sätt att vanära männen och krossa deras heder. Enligt Unicef blev
            var tredje kvinna i Kongo våldtagen, varav hälften är barn, och
            drygt 1 000 våldtäkter begås varje månad. Trots FN:s närvaro i
            området fortsätter övergreppen. Kriget mot kvinnor är inte någon
            prioriterad fråga.
          </note>
          <note type="speaker">
            Anf. 39 Utrikesminister CARL BILDT (m):
          </note>
          <note>
            Herr talman! Det som vi diskuterar är både en interpellation
            och ett interpellationssvar som har sina mer byråkratiska drag
            där man står och rabblar resolutioner. Men det är en horribel
            verklighet i konkreta konfliktsituationer i olika delar av världen,
            inte nödvändigtvis i alla delar av världen men i vissa delar av
            världen, där övergrepp på kvinnor inte minst ingår som en del
            i den strategi som olika grupper har, och där de beskrivningar
            som man får sig till livs är genuint förfärande på ett sätt som
            ligger utöver vad som lämpar sig för beskrivning i riksdagens
            talarstol.
          </note>
          <note>
            Vad kan vi då göra åt detta? En sak som är mycket populär att
            diskutera är att förändra olika delar av FN:s arbete. Jag måste
            säga att jag efter en viss erfarenhet inom FN-systemet har en
            viss skepsis mot att diskutera arkitekturen för olika frågor och
            hur de organiseras i sekretariatet i New York. Det är någonting
            som sysselsätter många diplomater. Men om detta har någon betydelse
            i den konkreta afrikanska verkligheten tror jag att det ibland
            finns stark anledning att ifrågasätta.
          </note>
          <note>
            Om vi talar om FN handlar det om hur FN ska kunna agera i de
            situationer och i de områden där man faktiskt har operationer
            ute på marken. Det är klart att dilemmat där är betydande. Om
            vi tar situationen i östra Kongo är det visserligen en synnerligen
            stor operation beroende på hur man räknar. Vi kan säga att det
            är en den största FN-operationen i världen i dag lägger man ihop
            Sudanoperationerna är de visserligen större men det är samtidigt
            en mycket liten operation i förhållande till de problem som man
            står inför där.
          </note>
          <note>
            Inom ramen för dessa operationer, med de begränsningar som ligger
            i att FN-systemet inte får fram operationer av tillräcklig storlek
            och tillräcklig styrka, är det oerhört viktigt att man prioriterar
            denna typ av frågor, att man inte ser mellan fingrarna med dem
            och att man inte ser dem som sekundära utan att de tillhör de
            primära uppgifter som operationerna i fråga har att försöka hantera
            inom ramen för sina begränsade resurser.
          </note>
          <note>
            Där tror jag att Sverige med en lång erfarenhet av fredsoperationer
            och med en stark profil också i jämställdhetsfrågor liksom i frågor
            som gäller mänskliga rättigheter i övrigt har en viktig roll när
            det gäller att påpeka detta. Det är inte så att vi i och för sig
            möter något motstånd, det tror jag inte att vi gör, men i en situation
            där allt annat riskerar att prioriteras högre tror jag att den
            svenska rösten för att prioritera detta är betydelsefull.
          </note>
          <note>
            Jag skulle personligen säga att det är där som vi ska lägga tyngdpunkten
            i vårt arbete mer än i organisatoriska förändringar.
          </note>
          <note>
            I interpellationen nämns som en möjlighet att man ska tillsätta
            en särskild representant om säkerhetsrådets resolution 1820. Det
            kan man möjligtvis göra. Jag har sett så många av dessa särskilda
            representanter i FN-administrationen att jag har sett att de ofta
            är ett sätt att parkera frågan i något rum på någon våning i någon
            byråkratisk box. Sedan är man av med frågan. Det är bara när man
            integrerar dessa frågeställningar i de operationer som finns ute
            i den ofta råa och brutala verklighet som konflikter utgör som
            man kan få någon effekt, inte nödvändigtvis för att tillsätta
            mer eller mindre välbetalda särskilda representanter i New York.
          </note>
          <note>
            Jag har alltså en personlig skepsis gentemot den framkomstvägen.
            Den kan vara lämplig och möjlig i vissa speciella fall. Men man
            ska vara medveten om att det ibland är mer symbol än substansåtgärd.
            Det är oerhört viktigt att vi gör allt vi kan när det faktiskt
            gäller operationerna ute på marken och hur vi bedriver dem. Jag
            kan försäkra interpellanten och interpellantens röst att Sverige
            kommer att fortsätta att göra det.
          </note>
          <note type="speaker">
            Anf. 40 JACOB JOHNSON (v):
          </note>
          <note>
            Herr talman! Interpellanten vill därutöver anföra att säkerhetshot
            mot kvinnor sällan uppmärksammas i den säkerhetspolitiska debatten
            rent allmänt. Genom att betrakta individer som en homogen grupp
            går man miste om att se de specifika säkerhetshoten som olika
            grupper drabbas av. Ett tydligt exempel är att män utsätts för
            våld på offentliga platser, medan kvinnor oftast utsätts för våld
            i sitt eget hem.
          </note>
          <note>
            FN:s befolkningsfond UNFPA menar att mäns våld mot kvinnor kan
            vara den mest utbredda och socialt accepterade kränkningen av
            de mänskliga rättigheterna som finns.
          </note>
          <note>
            Amnesty rapporterar att minst en tredjedel av alla kvinnor i
            världen utsätts för allvarligt våld under sin levnad. Både militär
            och polis utgör centrala delar av de flesta staters skydd med
            syfte att skydda individer, det nationella intresset och den nationella
            säkerheten. Men i de flesta samhällen skyddar dock inte militär
            och polis kvinnor. Genusrelaterat våld får pågå utan juridisk
            påföljd för förövaren. Vi har sett, hört och läst hemska bilder
            och berättelser under de senaste veckorna på tv och i pressen
            om hur kvinnor och flickor i Kongo blev våldtagna av grupper av
            soldater.
          </note>
          <note>
            När detta sker och sätts i system genom att det saknas lagar
            eller implementering av lagar eller genom att det ses som en privat
            angelägenhet kan staten inte ses som beskyddare av alla invånare.
            Snarare är institutionerna själva en del av förtrycket mot kvinnor.
          </note>
          <note>
            Sverige måste spela en avgörande roll i det internationella samfundet,
            och det kan man göra på olika sätt. Jag tror inte att det går
            med enbart diplomatiska relationer och handlingssätt. Det måste
            också ske genom en mer offensiv kritik.
          </note>
          <note>
            Tecken på instabilitet som eskalerande våld kan vara nog för
            att det internationella samfundet ska använda diplomatiska och
            politiska strategier för att förebygga att konflikten eskalerar.
          </note>
          <note>
            När våld mot en etnisk grupp är utbrett och systematiskt i stor
            skala måste det internationella samfundet ingripa. Skulle ett
            utbrett och systematiskt könsbaserat våld i stor skala kunna vara
            anledning för det internationella samfundet att agera, kan man
            fråga sig.
          </note>
          <note>
            Genom att identifiera våld mot kvinnor som ett internationellt
            säkerhetshot finns en större möjlighet att på ett tidigt stadium
            förhindra att en väpnad konflikt blossar upp.
          </note>
          <note>
            Varningssignaler skulle också kunna vara lång politisk exkludering
            av kvinnor, en kraftig minskning av kvinnorepresentationen, att
            bara män syns i det offentliga rummet, ekonomisk diskriminering
            och skillnader mellan mäns och kvinnors utbildningsnivå eller
            position i arbetslivet.
          </note>
          <note>
            Det internationella samfundet måste också vara vaksamt på gradvisa
            förändringar från ett öppet och tolerant samhälle till ett stängt
            och intolerant samhälle, särskilt på de förändringar som innebär
            restriktivare lagar och regler för kvinnor.
          </note>
          <note>
            När säkerhet för kvinnor diskuteras ligger fokus ofta på hur
            kvinnor ska skyddas. Men att skyddas är inte samma sak som säkerhet.
            Frågan borde vara vad kvinnor behöver för att säkert kunna agera
            i livet och i samhället. Åtgärder för att garantera kvinnors säkerhet
            bör inte begränsa deras rörelsefrihet. Det kan vara ett rykte
            om att det inte är säkert för flickor och kvinnor att röra sig
            fritt. Så länge kvinnor ses som mannens egendom kommer de att
            skyddas. När de ses som aktörer med rätt att delta i möten och
            arbeta utanför hemmet, med rätt att göra sina egna val, kommer
            deras rörelsefrihet och deltagande att säkras.
          </note>
          <note>
            Skälet till att våld mot kvinnor inte uppmärksammas som säkerhetshot
            har att göra med att män som grupp är överordnad gruppen kvinnor
            i större delen av världen. Det måste vi också bidra till att bryta,
            och det hoppas jag att utrikesministern kan gå i spetsen för.
          </note>
          <note type="speaker">
            Anf. 41 Utrikesminister CARL BILDT (m):
          </note>
          <note>
            Herr talman! Jag lyssnade mycket uppmärksamt på Jacob Johnson
            för att höra om det fanns något som jag kunde invända mot i hans
            beskrivning. Det var inte alldeles enkelt. Men om det finns någonting
            där jag kanske vill göra en liten randanmärkning så är det att
            jag vill sätta upp nästan en brandvägg mot allmän jämställdhetspolitik
            som vi ska bedriva, kvinnors rätt och att kvinnor ska synas i
            det offentliga rummet. Men det är inte så att det sker någon gradvis
            övergång från detta till det vi bedriver, utan det är en fundamentalt
            annorlunda situation. Bristande jämställdhet är ett problem i
            många samhällen. Det kan vi diskutera också i det svenska samhället.
            Den typen av massiva våldsamma förgripanden på kvinnor och barn,
            sexuellt och i övrigt, som sker i vissa konflikter, är inte något
            utflöde av bristande jämställdhetspolitik, utan det är någonting
            fundamentalt annorlunda. Men det är mer en liten randanmärkning
            mot en liten glidning i någon mening i ett inlägg från interpellanten
            som jag i övrigt till allra största delen faktiskt kan ansluta
            mig till.
          </note>
          <note type="speaker">
            Anf. 42 JACOB JOHNSON (v):
          </note>
          <note>
            Herr talman! Jag får väl å interpellanten Amineh Kakabavehs vägnar
            tacka för den här debatten. Tyvärr fick hon sent förhinder så
            hon kan inte närvara här.
          </note>
          <note>
            Om utrikesministerns senaste inlägg är vi nog inte helt överens.
            Även den allmänna jämställdhetspolitiken har sin bäring just när
            det gäller kvinnors möjligheter till en plats i det offentliga
            rummet och att bli respekterade som en del av samhället, med fullständiga
            demokratiska rättigheter. Det synliggörs här. Dessutom försvåras
            de övergrepp som i dag tyvärr är alltför vanliga i andra länder
            och som också är ganska vanligt förekommande här i Sverige.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 2008/09:546 om vägen till ett fritt
            och demokratiskt Burma
          </note>
          <note type="speaker">
            Anf. 43 Utrikesminister CARL BILDT (m):
          </note>
          <note>
            Herr talman! Magdalena Streijffert har frågat mig vilka åtgärder
            jag ämnar vidta för att sätta ytterligare press på militärdiktaturen
            att gå i en mer demokratisk riktning. Vidare ställs frågan vilka
            åtgärder jag avser att vidta under det svenska ordförandeskapet
            för att försöka samordna det internationella samfundets strategi
            gentemot Burma. Slutligen frågar Magdalena Streijffert vilka åtgärder
            jag ämnar vidta för att sätta press på militärjuntan att släppa
            Aung San Suu Kyi.
          </note>
          <note>
            Jag delar Magdalena Streijfferts oro över den svåra situationen
            i Burma. Jag vill i detta sammanhang påminna om den interpellationsdebatt
            jag nyligen hade med Ulf Holm som utförligt behandlade den beklagliga
            bristen på demokratiska framsteg i Burma.
          </note>
          <note>
            Att Aung San Suu Kyi återigen har arresterats och riskerar att
            dömas till ett långt fängelsestraff är oroväckande. Rapporterna
            om hennes sviktande hälsa understryker ytterligare vikten av att
            hon omedelbart frisläpps.
          </note>
          <note>
            Europeiska unionen gjorde omgående uttalanden som fördömde den
            burmesiska regeringens agerande och uppmanade regimen att omgående
            släppa Aung San Suu Kyi. Vid det senaste utrikesministermötet
            i Bryssel den 18 maj diskuterades arresteringen av Aung San Suu
            Kyi. Det råder samstämmighet inom EU om behovet av att fortsatt
            sätta press på den burmesiska regimen för att få till stånd ett
            frisläppande. Rådet påminde även om sin beredskap att utöka och
            stärka de restriktiva åtgärderna mot Burma i ljuset av utvecklingen
            i landet.
          </note>
          <note>
            Inom unionen förlängdes nyligen den gemensamma ståndpunkten gentemot
            Burma, inklusive de restriktiva åtgärderna riktade mot företrädare
            för regimen. I samband med förlängningen av den gemensamma ståndpunkten
            antog ministerrådet även slutsatser som upprepade kravet på att
            Aung San Suu Kyi, liksom samtliga övriga politiska fångar, frisläpps.
            Rådsslutsatserna upprepade även EU:s krav på bland annat demokratisk
            utveckling, respekt för mänskliga rättigheter och respekt för
            etniska minoriteter.
          </note>
          <note>
            Det är av vikt att upprätthålla momentum i det internationella
            engagemanget och att verka för att trycket på regimen består.
            FN-processen förblir den centrala mekanismen för att samordna
            det internationella samfundets politik gentemot Burma. Vid utrikesministermötet
            den 27 april upprepade EU sitt fulla stöd för denna process. FN:s
            generalsekreterare har beredskap för att göra ett återbesök i
            Burma, och Sverige och EU arbetar för att ett sådant återbesök
            ska kunna äga rum.
          </note>
          <note>
            EU:s särskilda sändebud för Burma, som tillsatts på svenskt initiativ,
            har som sin främsta uppgift att stödja FN-processen. Sverige kommer
            även under vårt EU-ordförandeskap att aktivt engagera det särskilda
            sändebudet i att på bästa sätt stödja FN-processen.
          </note>
          <note>
            I samband med det möte som ägde rum mellan europeiska och asiatiska
            utrikesministrar i Hanoi den 2526 maj hölls även ett särskilt
            möte mellan EU och Burmas utrikesminister.
          </note>
          <note>
            Självfallet förde EU då fram kravet på ett frisläppande av Aung
            San Suu Kyi, liksom av samtliga övriga politiska fångar. Mötet
            i Hanoi gav även ett viktigt tillfälle att diskutera situationen
            i Burma med de inflytelserika aktörerna i regionen, det vill säga
            Kina, Indien och Asean. Dessutom hade vi ett uppföljande möte
            med Aseans utrikesministrar i Phnom Penh i Kambodja under de därpå
            följande dagarna. Det är dessa aktörer som har störst möjlighet
            att påverka Burma. Det var därför ett viktigt framsteg att den
            slutkommuniké som antogs vid mötet innehåller ett klart omnämnande
            av Aung San Suu Kyi samt krav på att de fängslade friges och på
            att restriktionerna för politiska partier avskaffas.
          </note>
          <note>
            Omedelbart efter arresteringen av Aung San Suu Kyi genomförde
            EU demarcher i asiatiska huvudstäder om vikten av att fördöma
            den burmesiska regimens agerande och kräva ett omedelbart frisläppande.
            Det är positivt att flera asiatiska länder, däribland Aseanordföranden
            Thailand, har gjort tydliga uttalanden om behovet av att omedelbart
            frige Aung San Suu Kyi. Ansträngningarna för att förmå de regionala
            aktörerna att sätta ytterligare press på militärjuntan kommer
            självklart att fortsätta under det svenska EU-ordförandeskapet.
          </note>
          <note>
            Burma kommer fortsatt att stå högt upp på EU:s utrikespolitiska
            agenda under det svenska ordförandeskapet. Regeringen kommer att
            noga följa utvecklingen i landet och har beredskap för att, tillsammans
            med FN och inom EU, stärka det internationella trycket mot regimen
            för att få till stånd en demokratisk utveckling.
          </note>
          <note type="speaker">
            Anf. 44 MAGDALENA STREIJFFERT (s):
          </note>
          <note>
            Fru talman! Jag vill tacka utrikesministern för svaret.
          </note>
          <note>
            Jag hoppas att min röst håller genom den här interpellationsdebatten.
            Det har ju varit en kanske kort men intensiv valrörelse. Svenska
            folket hade under gårdagen möjlighet att rösta fram sina representanter
            i Europaparlamentet. Tyvärr var det inte så väldigt många som
            röstade. Men valdeltagandet höjdes jämfört med tidigare, vilket
            är positivt. Samtidigt är det kanske så att vi här i Sverige tar
            det lite för givet.
          </note>
          <note>
            Vi pratar i dag om Burma, om ett land som sedan 1962 är en militärdiktatur.
            Visserligen fick man i början av 1990-talet en möjlighet att rösta
            fram sina representanter, men militärjuntan vägrade att godkänna
            resultatet. Fortfarande är det så att människor i Burma inte har
            fått möjlighet att på ett demokratiskt sätt välja vilka som ska
            styra landet.
          </note>
          <note>
            Burma är kanske en av världens hårdaste militärdiktaturer. Folket
            där förtrycks. Det handlar också om slavarbete. Kvinnor våldtas
            systematiskt. Byar flyttas. Landet är fattigt men rikt på naturresurser
            som dock går bara till ett fåtal.
          </note>
          <note>
            Precis som utrikesministern säger i sitt svar ser vi tyvärr brister
            i den demokratiska utvecklingen. Militärjuntan gör ingenting för
            att få till stånd demokratiska val eller mildra det förtryck som
            finns.
          </note>
          <note>
            Man hade ett val om en konstitution. Man sade att över 90 procent
            av de röstande som sade ja. Men vi vet att det var en skendemokrati.
            På samma sätt förhåller det sig med de val som ska ske 2010.
          </note>
          <note>
            När det gäller svaret och frisläppandet av Aung San Suu Kyi tycker
            jag att det är väldigt glädjande att många länder har slutit upp
            bakom fördömandet av den arrestering som gjorts och bakom kravet
            på att genast släppa både Aung San Suu Kyi och de politiska fångarna.
            Det är också glädjande att man har lyckats få med exempelvis Kina
            och Vietnam. Men samtidigt hade vi socialdemokrater önskat att
            EU när sanktionerna förlängdes också hade utökat dessa.
          </note>
          <note>
            Sverige har i alla fall tidigare, vet jag, jobbat på att försöka
            hitta ytterligare smarta sanktioner. När vi nu ser bristen på
            demokratisk utveckling i Burma skulle det kanske vara läge att
            försöka hitta finansiella transfereringar och möjligheter att
            införa ytterligare sanktioner mot militärjuntan. Det har man inte
            gjort, vilket jag tycker är beklagligt.
          </note>
          <note>
            Det är glädjande att man under det svenska ordförandeskapet ytterligare
            ska lyfta fram frågan och sätta ytterligare press på juntan. Jag
            vet att det tidigare planerats för en konferens för att samordna
            de internationella aktörerna och försöka hitta en mer gemensam
            strategi gentemot Burma. Kanske är det då ett tillfälle att tillsammans
            med FN se över om det finns möjligheter att ha en sådan konferens.
          </note>
          <note>
            Jag hade förmånen att träffa Indonesiens utrikesminister som
            var här för bara någon månad sedan. Jag vet att han träffade också
            utrikesministern. Indonesiens utrikesminister efterfrågade just
            en samordning.
          </note>
          <note>
            Vi vet ju att Asean, Kina och Indien är viktiga aktörer. Det
            skulle vara glädjande om Sverige under det svenska ordförandeskapet
            kunde lyfta fram frågan igen och tillsammans med FN försöka hjälpa
            till med att få till stånd en konferens där vi försöker diskutera
            de här frågorna och samordna oss för en gemensam strategi.
          </note>
          <note>
            Det är viktigt att vi håller trycket uppe gentemot Burma, en
            av världens hårdaste militärdiktaturer. Vi har möjligheten. Jag
            hoppas att utrikesministern tar den chansen.
          </note>
          <note type="speaker">
            Anf. 45 Utrikesminister CARL BILDT (m):
          </note>
          <note>
            Fru talman! Delvis är det så att vad göras skall är redan gjort.
          </note>
          <note>
            Jag kom i en formulering i slutet av interpellationssvaret lite
            grann in på de möten som vi haft i både Hanoi och Phnom Penh under
            ett antal dagar och där Burma fanns mycket högt upp på dagordningen.
            Vi hade mycket konstruktiva samtal bland annat med den kinesiske
            utrikesministern där Kina gick med på formuleringar som var mer
            långtgående än vi någonsin tidigare sett. Vi hade omfattande diskussioner
            med den thailändske utrikesministern och med Indonesiens utrikesminister
            Wirajuda som nyss nämnts och faktiskt också för första gången
            diskussioner med Burmas utrikesminister.
          </note>
          <note>
            Vi hade ett formellt möte mellan Europeiska unionen och Burma,
            som jag tyckte var positivt. När vi har att göra med olika typer
            av regimer som vi betraktar som misshagliga ska vi inte vara rädda
            för att engagera dem i öppna samtal. De samtal som vi hade vid
            det formella mötet handlade till 80 procent om det enstaka fall
            som vi nu diskuterar och tyvärr bara till 20 procent om andra
            saker som vi kanske skulle ha diskuterat mer. Vi hade möjlighet
            att också föra en del mer informella samtal med honom i denna
            fråga.
          </note>
          <note>
            Det är viktigt att vi samtidigt markerar, framför allt mot bakgrund
            av att vi ännu inte vet hur rättegången utfaller, att vi har en
            beredskap att vidta ytterligare restriktiva åtgärder. Vår arsenal
            i den delen är relativt begränsad. Men det finns ändå några instrument
            kvar i den arsenalen, och vi har också gjort klart för dem att
            de finns. Samtidigt är vi beredda att engagera dem i en dialog
            om både humanitära och andra problem som finns i Burma. Det är
            ett fattigt land, och konsekvenserna efter cyklonen Nargis präglar
            fortfarande mycket av den burmesiska politiken beträffande hur
            detta ska hanteras.
          </note>
          <note>
            Vi behöver också ha en dialog med de olika regionala aktörerna
            det kan vara Kina, det kan vara Thailand, det kan vara Indien,
            för att nu nämna de tre grannstaterna i ljuset av att det finns
            behov av att uppnå varaktiga vapenvilor mellan den burmesiska
            regeringen för övrigt oavsett vilken det är och de olika väpnade
            grupperingar som kontrollerar skilda delar av landet och vilkas
            konflikter med den centrala regeringen under senare år drivit
            på den auktoritära utvecklingen i Burma.
          </note>
          <note>
            Vi kommer att fortsätta att vara engagerade i dessa frågor. EU:s
            speciella sändebud Fassino kommer inom kort till Stockholm för
            fortsatta diskussioner. Vi hade honom med i diskussionerna med
            Burmas företrädare i Hanoi. Vi har även haft en dialog med FN:s
            sändebud Gambari. Jag har inte fått något besked ännu, men jag
            vet att man från den burmesiska regeringens sida sagt att man
            är beredd att ta emot Ban Ki Moon valfri dag i juli. Det pågår
            självfallet en dialog om agendan för det besöket, men mycket hänger
            för ögonblicket på utfallet av rättegången mot Aung San Suu Kyi.
            Man kan spekulera om anledningen till det faktum att vi inte fått
            något domslut ännu.
          </note>
          <note type="speaker">
            Anf. 46 MAGDALENA STREIJFFERT (s):
          </note>
          <note>
            Fru talman! Jag tackar återigen för svaret. Jag tror att vi delar
            många åsikter i den här frågan. Det är inte första gången vi står
            och diskuterar Burmafrågan. Det har inte hänt så mycket ännu,
            men jag tror att det ändå är viktigt att hålla trycket uppe. Med
            tanke på att man lätt vänder sig till andra länder med oroshärdar
            och konflikter, eftersom det finns ett antal sådana, är det viktigt
            att hålla trycket uppe gentemot militärjuntan i Burma, som egentligen
            bara går och väntar på att vi ska glömma landet så att de kan
            fortsätta som tidigare. Det ska vi inte göra.
          </note>
          <note>
            Jag håller med utrikesministern om att mycket har gjorts. Mötena
            i Hanoi och Phnom Penh har varit viktiga. Det har varit viktigt
            att få med länder som Kina, Vietnam och Thailand länderna runt
            Burma. Det kanske är just där man kan göra skillnad. EU har ganska
            lite handel med Burma. Däremot finns det andra länder som har
            desto mer handel och som kanske kan påverka juntan att gå i en
            mer demokratisk riktning.
          </note>
          <note>
            När det gäller rättegången mot Aung San Suu Kyi vet vi förstås
            inte vad domen kommer att bli. Däremot kan vi ana att det kan
            bli fråga om ett långvarigt fängelsestraff. Militärjuntan har
            nog allt att förlora på att släppa henne fri. Nu kommer de att
            ha val 2010. Även om jag har svårt att tänka mig att det kommer
            att bli ett fritt och demokratiskt val skulle det, om Aung San
            Suu Kyi släpptes, kunna finnas vissa möjligheter till det. Då
            är det bra om det från EU:s sida finns beredskap till ytterligare
            smarta sanktioner mot landet, just för att visa att vi inte accepterar
            den riktning som juntan har.
          </note>
          <note>
            Samtidigt tror jag att det är viktigt att också hitta morötter.
            Vad händer om de faktiskt tar dessa steg, vilket vi trots allt
            hoppas på? De humanitära problemen till följd av cyklonen Nargis
            nämndes. Det gäller att hitta former för utvecklingsbistånd och
            annat så att människor får det bättre i landet.
          </note>
          <note>
            Det är givetvis oerhört bra att FN:s generalsekreterare personligen
            kommer att besöka Burma. Hans engagemang är naturligtvis viktigt.
            Det är också viktigt att vi under det svenska ordförandeskapet
            tillsammans med FN och andra aktörer fortsätter att hålla trycket
            uppe, sätter press när det behövs och om de väljer att gå i demokratisk
            riktning hittar morötter i form av olika åtgärder som gör att
            vi kan stödja det.
          </note>
          <note>
            Jag tycker att det är bra att det finns en dialog. Man har inte
            alltid valt att ha det i de konflikter som finns i världen. Vi
            ser att det bara blir värre när man inte sätter sig ned och diskuterar
            frågorna, när man stänger ute länder. Det kan ibland innebära
            att det vänds emot dessa länder.
          </note>
          <note>
            Jag hoppas och tror att utrikesministern kommer att göra det
            bästa möjliga. Jag kommer tyvärr inte att vara närvarande under
            det svenska ordförandeskapet, eftersom jag ska vara mammaledig.
            Det är dock viktigt att vi håller frågan levande och fortsätter
            att sätta tryck på Burma. Vi har under det svenska ordförandeskapet
            möjlighet att sätta frågan högt upp på den politiska dagordningen.
          </note>
          <note type="speaker">
            Anf. 47 Utrikesminister CARL BILDT (m):
          </note>
          <note>
            Fru talman! Jag beklagar att Magdalena Streijffert inte kommer
            att vara här under hösten för att diskutera denna fråga. Jag vill
            dock ta tillfället i akt och gratulera till anledningen till att
            jag beklagar att hon inte kommer att närvara. Vi kommer säkert
            att ha anledning att diskutera Burma.
          </note>
          <note>
            Jag tror att vi är ense om det allra mesta. Det är viktigt att
            vi visar att vi har ytterligare instrument i vår arsenal. De är
            inte många vad gäller restriktiva åtgärder, men vi har dock restriktiva
            listor, resor och sådant, och om vi ser att människor är inblandade
            i sådant som vi kanske tycker strider mot fundamentala principer
            kan vi ingripa genom att göra vissa begränsningar där. Det är
            ett instrument som vi faktiskt har.
          </note>
          <note>
            Samtidigt är det viktigt, som Magdalena Streijffert sade, att
            vi utvecklar morötterna, eller vad det nu kan vara för vegetabiliskt
            ord vi ska använda i detta sammanhang. Burma är ett oerhört fattigt
            land. Det är ett av de länder i världen som får minst bistånd
            av humanitär karaktär, och jag tycker inte att det i längden finns
            anledning att bestraffa människorna på grund av att de lever under
            en eländig regim.
          </note>
          <note>
            Jag tror att nyckeln till mycket kommer att ligga i hur regimen
            väljer att behandla de så kallade valen som ska äga rum 2010.
            De kommer förvisso icke att vara i närheten av fria och rättvisa
            val, men det är noterbart att regimen är påtagligt intresserad
            av att ha en dialog med Aung San Suu Kyi om valen och att hennes
            parti ännu inte tagit ställning till om de på ett eller annat
            sätt ska delta i dessa val, inte för att de tror på valen det
            gör de på intet sätt men förr eller senare kommer det att ske
            en förändring i Burma, om inte annat så av rent biologiska skäl,
            eftersom juntan består av synnerligen gamla män som förr eller
            senare kommer att drabbas av sådant som alla drabbas av, och de
            inser också detta.
          </note>
          <note>
            År 2010 är en övergång till någonting annat. Om vi genom ett
            internationellt engagemang kan lirka den övergången i någon riktning
            tror jag att vi kanske kan göra någonting viktigt. Här är stödet
            till FN-processen, som vi är överens om, avgörande. Det faktum
            att vi hade en betydande framgång i överläggningarna i Hanoi,
            när vi fick viktiga aktörer som Indien och framför allt Kina att
            skriva under formuleringar som var mer långtgående än tidigare
            och dessutom engagera den burmesiska regimen till en dialog, kanske
            inte förändrar världens gång, men med de mått som vi mäter diplomati
            tycker jag att det var en betydande framgång.
          </note>
          <note>
            Nu avvaktar vi utfallet av rättegången och kommer att på ett
            eller annat sätt reagera med anledning av det.
          </note>
          <note type="speaker">
            Anf. 48 MAGDALENA STREIJFFERT (s):
          </note>
          <note>
            Fru talman! Jag vill tacka för den här interpellationsdebatten.
            När interpellationen skrevs hade mötena i Hanoi och Phnom Penh
            inte ägt rum. Det är trots allt glädjande med de små framsteg
            som gjorts. Det kanske inte förändrar hela situationen, men det
            gör den dock lite bättre. Jag vill önska utrikesministern lycka
            till i det arbete han har framför sig.
          </note>
          <note>
            Nu väntar vi på resultatet av rättegången. Jag håller med utrikesministern
            om att det är viktigt att vi vidtar åtgärder utifrån det resultat
            som blir av den. Det är också viktigt att hålla frågan aktuell
            under det svenska ordförandeskapet. Även om det tar tid kan vi
            se att när trycket hålls uppe, när ögonen riktas mot landet, kan
            militärjuntan inte hålla på hur länge som helst. Orsaken till
            att Burma varit en militärdiktatur sedan 1962 är att det varit
            ett oerhört isolerat land. Få har haft möjlighet att ta sig in
            där. Vi har egentligen inte riktigt vetat vad som hänt i landet.
            Efter studentrevolten 1988 som brutalt slogs ned glömde man tyvärr
            bort landet igen. Detta får inte hända efter de demonstrationer
            som var 2007 och som återigen brutalt slogs ned, utan nu är det
            viktigt att omvärlden håller trycket uppe.
          </note>
          <note>
            Jag tror att Sverige ändå kan spela en roll, både när det gäller
            det diplomatiska, det vill säga att samordna mellan olika aktörer
            för att hitta en gemensam strategi, och när det gäller att hjälpa
            de människor som ändå jobbar, arbetar och kämpar för demokrati
            och mänskliga rättigheter, se till att människorna faktiskt slipper
            lida och att humanitärt bistånd kommer till alla. Det har det
            ju fortfarande inte gjort efter Nargis.
          </note>
          <note>
            Jag vill bara önska utrikesministern lycka till och även tacka
            för gratulationerna!
          </note>
          <note type="speaker">
            Anf. 49 Utrikesminister CARL BILDT (m):
          </note>
          <note>
            Fru talman! Jag kan bara försäkra Magdalena Streijffert om att
            vi kommer att fortsätta att ha situationen i Burma i fokus. Jag
            tackar för lyckönskningarna och önskar lycka till i ännu viktigare
            frågor än situationen i Burma!
          </note>
          <note>
            Överläggningen var härmed avslutad.
          </note>
          <note>
            12 § Svar på interpellation 2008/09:528 om entreprenörskap i
            skolan
          </note>
          <note type="speaker">
            Anf. 50 Statsrådet LARS LEIJONBORG (fp):
          </note>
          <note>
            Fru talman! Sylvia Lindgren har ställt frågan till näringsminister
            Maud Olofsson om hon avser att vidta åtgärder för att göra verklighet
            av den nationella strategin för entreprenörskap inom utbildningsområdet
            och stödja utvecklingen av entreprenörskap. Interpellationen har
            överlämnats till mig.
          </note>
          <note>
            Jag har i nära samarbete med utbildningsminister Jan Björklund
            och näringsminister Maud Olofsson tagit fram strategin för entreprenörskap
            inom utbildningsområdet som presenterades den 26 maj 2009. Regeringens
            ambition är att entreprenörskap ska löpa som en röd tråd genom
            hela utbildningsväsendet och att eget företagande ska bli ett
            lika naturligt val som anställning.
          </note>
          <note>
            Strategin understryker vikten av att främja entreprenöriella
            kompetenser för att ge kunskaper om att starta och driva företag
            samt stimulera ungas kreativitet. Dessa kompetenser efterfrågas
            redan i dag av arbetsgivare och kan bidra till att etablera unga
            på arbetsmarknaden. I strategin beskrivs elva insatser som regeringen
            avser att vidta.
          </note>
          <note>
            Sylvia Lindgren har även frågat om det kommer att finnas medel
            till organisationer. Av strategin framgår att Statens skolverk,
            Högskoleverket och Tillväxtverket fått eller kommer att få i uppdrag
            att främja entreprenörskap på olika utbildningsnivåer. Inom ramen
            för Skolverkets och Tillväxtverkets arbete kan verksamhetsstöd
            till olika organisationer beviljas.
          </note>
          <note type="speaker">
            Anf. 51 BÖRJE VESTLUND (s):
          </note>
          <note>
            Fru talman! Det här med entreprenörskap i skolan har väl mer
            eller mindre alla partier utvecklat. Det statsrådet säger och
            som kommer fram i det här dokumentet, som för övrigt plockades
            fram ungefär samtidigt som interpellationen lämnades in, skulle
            praktiskt taget vem som helst i hela Sveriges riksdag kunna säga.
          </note>
          <note>
            Det är ett icke-förpliktande dokument. Det står ingenting om
            hur man ska lösa de problem som just de här organisationerna som
            jag har haft en del kontakt med, Ung Företagsamhet och Snilleblixtarna,
            har talat om. Det står ingenting om vad man ska göra, utan det
            är hela tiden en massa icke-förpliktande meningar, till exempel
            att man ska uppdra en kartläggning av detta i gymnasieskolan och
            i grundskolan och så ska man återkomma.
          </note>
          <note>
            När det gäller de pengarna finns det egentligen inga förslag
            från någon hur detta ska hanteras. Nutek har slut på pengar eftersom
            det länge har varit en diskussion om att man ska ta fram den här
            strategin. Det är en omöjlighet både för Snilleblixtarna och för
            Ung Företagsamhet att över huvud taget kunna bedriva någon verksamhet
            med den hattighet som har varit sedan den här regeringen tillträdde.
          </note>
          <note>
            Man må uttala att man tycker att saker och ting är viktiga. Det
            är bra i sig. Men när man inte ger medel eller ändrar regelverk
            eller vad det nu är som behövs för att betona just viktigheten
            av det man anser vara viktigt då blir det heller ingenting gjort.
            Då blir det ganska tomma ord från regeringen när det gäller vad
            man vill.
          </note>
          <note>
            Alla ställer upp! Entreprenörskap i skolan är viktigt, men det
            måste också anslås medel. Det måste till regelverk. Man säger
            att man ska förändra gymnasieskolan; det är naturligtvis bra,
            kan väl många tycka. Men då måste man ju se till att detta är
            på plats när man säger vad man ska göra.
          </note>
          <note>
            Det finns också små häpnadsväckande saker som att lärlingsutbildning
            knyts närmare företagen. Ja, det var ju just det som var idén
            med hela er lärlingsutbildning. Över huvud taget, statsrådet,
            tycker jag att det här är hafsigt och slafsigt, och det inger
            inte mycket till förtroende.
          </note>
          <note>
            Slutligen ska jag säga att man ju i Folkpartiet har tagit fram
            ett entreprenörprogram. Där har man sagt att det ska finnas pengar.
            Det är väldigt ovanligt att ett parti skriver så, men det står
            faktiskt att man anser att det ska finnas statliga pengar till
            just Snilleblixtarna och Ung Företagsamhet. Glömde ni bort det
            när ni skrev fram det här programmet?
          </note>
          <note type="speaker">
            Anf. 52 Statsrådet LARS LEIJONBORG (fp):
          </note>
          <note>
            Fru talman! Börje Vestlund började med att slå fast att om det
            här är alla överens. Jag tror på Börje Vestlund när han säger
            att han är överens om detta, och jag ska också erkänna att den
            förra regeringen, som jag ofta har anledning att kritisera, gjorde
            en del bra insatser när det gällde att stödja organisationer som
            jobbar med entreprenörskap i skolan.
          </note>
          <note>
            Men sanningen att säga finns det väl här i kammaren åtminstone
            något parti, som dessutom numera har ingått ett tätt samarbete
            med Börje Vestlunds parti, som knappast har den positiva syn på
            entreprenörskap och företagande som präglar den strategi som regeringen
            nu har offentliggjort.
          </note>
          <note>
            Jag måste säga att när man stöter på de här verksamheterna, både
            Ung Företagsamhet och Snilleblixtarna runt om i landet, blir man
            väldigt glad. Det känns verkligen att det finns hopp för det här
            landet, för det sjuder av idérikedom, kreativitet och företagsamhet.
            Man visar i praktisk handling att man förstår vad företagsamhet
            handlar om att man måste ha en affärsidé. Särskilt bland unga
            företagare har man också en verksamhet som innebär att unga människor
            i praktiken får omsätta den här känslan och engagemanget i företagsamhet.
          </note>
          <note>
            Jag tror att det här behövs. Den svenska skolan har nämligen
            av tradition varit alltför löntagarinriktad. Om man går igenom
            läromedel, vilket andra har gjort, och tittar på formuleringar
            finner man att det är rätt mycket som jag vill kalla för löntagarvärderingar
            som präglar läromedlen. Tanken att man kan bli sin egen, att man
            kan starta företag och jobba som privat företagare har rätt mycket
            lyst med sin frånvaro.
          </note>
          <note>
            Jag tror att de som jobbar med de här sakerna ska vara optimistiska
            om sina arbetsmöjligheter framöver. Vi har valt en ordning där
            det i huvudsak inte är regeringen själv som anslår de direkta
            bidragen till respektive organisation. Däremot har vi sett till
            att två av våra ämbetsverk jag syftar på Skolverket och Tillväxtverket
            har sådana ekonomiska ramar att de kan gå in och stödja dessa
            organisationer.
          </note>
          <note>
            Jag har nu namngivit två, Snilleblixtarna och Ung Företagsamhet.
            De är kanske de största, men det finns ytterligare några, och
            vi ska inte när vi talar om fri företagsamhet övergå till monopol
            utan det kan hända att det också finns andra duktiga aktörer som
            behöver få stöd. Det är också några till som har fått stöd tidigare.
          </note>
          <note>
            Såvitt jag har blivit informerad har Snilleblixtarna nu en ansökan
            liggande hos Skolverket. Jag vill inte föregripa den bedömningen.
            Men det ärendet kommer att avgöras. Det är inte alls omöjligt
            att Snilleblixtarna får stöd på nytt.
          </note>
          <note>
            Utan att på något sätt utöva ministerstyre vill jag upprepa det
            jag sade i början. När jag har stött på Snilleblixtarna är det
            väldigt roligt att se vad ganska små barn kan åstadkomma i form
            av nya idéer. Jag hoppas verkligen att den verksamhet som Snilleblixtarna
            och andra representerar lever vidare med full kraft.
          </note>
          <note type="speaker">
            Anf. 53 BÖRJE VESTLUND (s):
          </note>
          <note>
            Fru talman! Jag tror att vi är helt överens om detta. Snilleblixtarna
            är en väldigt bra verksamhet. Jag håller också med statsrådet
            om att vi nu här har lyft fram två organisationer. Det är naturligtvis
            så att det kan finnas fler organisationer, och fler har också
            fått medel.
          </note>
          <note>
            Om vi tar just detta exempel är problemet att Snilleblixtarnas
            ansökan har legat väldigt länge hos gamla Nutek för att sedan
            hamna hos Skolverket när organisationen blev uppmanad att lämna
            in en ny ansökan till Skolverket. Man har försökt att ordna detta
            för länge sedan. Nu har den hamnat hos Skolverket, där den kanske
            ska vara.
          </note>
          <note>
            Låt mig säga vad jag lite grann menar när jag säger att det är
            icke-förpliktande. Vikten av att stimulera färdigheter och förmågor
            som är grunden för entreprenörskap kommer att betonas i styrdokumenten
            för grundskolan. Men då måste man ta fram styrdokumenten för grundskolan.
            Man kan inte bara förvänta sig att ändra hela verksamheten genom
            att skriva så här i en allmän skrivelse, utan man måste komma
            med konkreta förslag.
          </note>
          <note>
            Entreprenörskap lyfts fram i styrdokumentet för gymnasieskolan.
            Det är jättebra, men när kommer det? Det blir större möjligheter
            till fördjupningar i entreprenörskap och företagande inom gymnasieskolan.
            Det är också bra. Men det är inte mer definierat än så.
          </note>
          <note>
            Den gymnasiala yrkesutbildningen knyts närmare arbetslivet och
            företagen. Lärlingsutbildningen införs, och elever som deltar
            i yrkesutbildningen ges bättre inblick i företagets villkor. Det
            har jag redan kommenterat.
          </note>
          <note>
            Detta är dessutom en utbildning som väldigt länge har varit väldigt
            nära företagen. Jag tänker på till exempel byggprogrammen som
            alltid har bedrivits nära företagen.
          </note>
          <note>
            Koncept för yrkestävlingar på skolnivå bör utvecklas. Jag vet
            inte riktigt vad man menar med det. Det är återigen en sådan sak
            som inte finns närmare definierat.
          </note>
          <note>
            Man skriver detta rätt ut och tror att det ska gälla i morgon
            dag, och dessa organisationer hamnar i bakvattnet.
          </note>
          <note>
            Stöd till skolor för att stimulera arbetet om entreprenörskap.
            Det är återigen icke-förpliktande.
          </note>
          <note>
            Kartläggning av det arbete som pågår inom grund- och gymnasieskolan
            när det gäller entreprenörskap. När och hur ska det ske?
          </note>
          <note>
            Kartläggning och analys av arbete kring entreprenörskap inom
            eftergymnasial yrkesutbildning utanför högskolan ska ske. Återigen:
            När och hur ska det ske?
          </note>
          <note>
            Kartläggning och analys av utbildning på högskolenivå inom entreprenörskap
            och innovation ska ske. Där kan jag återigen återupprepa min fråga.
          </note>
          <note>
            Stöd till universitet och högskolor för att stimulera entreprenörskap
            ska ges. Var finns det stödet?
          </note>
          <note>
            Det talas om utveckling av spetsutbildning inom entreprenörskap
            och innovation. Det är ett arbete som redan i dag pågår. I ganska
            stor utsträckning finns ganska mycket av den varan även inom högskolevärlden.
          </note>
          <note>
            Det här handlar i princip mest om gymnasieskolan och grundskolan.
            Det är om detta interpellationen har väckts.
          </note>
          <note>
            Återigen: Är det verkligen regeringens uppfattning att man kan
            lämna organisationer åt sitt öde som har sökt pengar på vederbörligt
            sätt sedan ansökningarna har blivit liggande och man har bytt
            verk, och det har tagit ytterligare tid?
          </note>
          <note>
            Dessa organisationer har inte mer pengar. Det är sanningen. Dessutom
            är det ett så allmänt hållet dokument att det är icke-förpliktande.
          </note>
          <note type="speaker">
            Anf. 54 Statsrådet LARS LEIJONBORG (fp):
          </note>
          <note>
            Fru talman! Man kan önska att strategin kommit något tidigare.
            Det var vår planering. Men ingen skada är skedd. Verksamheterna
            har rullat på under tiden. Det har inte uppstått något vakuum
            på det sättet att någon verksamhet har fått lov att läggas ned.
          </note>
          <note>
            Det verkar nästan som att Sylvia Lindgren inte har tagit del
            av strategin. Jag vill påstå att den kom något innan hon skrev
            sin interpellation. Nu finns den strategin på plats, och vi agerar
            utifrån det. Överföringen till Skolverket har skett. Skolverket
            behandlar nu Snilleblixtarnas ansökan.
          </note>
          <note>
            Jag kan sträcka mig så långt att jag säger att det är bra och
            naturligt att Sylvia Lindgren har tagit upp frågan och att Börje
            Vestlund följer upp den, eftersom den är så otroligt viktig. Men
            jag vill nog påstå att regeringen driver den med all kraft.
          </note>
          <note>
            Vi måste omsätta formuleringarna i en rad andra beslut. På mitt
            område, som bekant är högskolan, har vi på gång en extra satsning
            på några spetsutbildningar i entreprenörskap som vi kommer att
            offentliggöra bara inom någon vecka eller två. Det är ett exempel
            på att vi utifrån den syn som präglar denna strategi tar nya grepp
            på området.
          </note>
          <note>
            En sak är att man läser en särskild entreprenörsutbildning. Det
            jag understryker i det här dokumentet och på andra håll är att
            jag också är väldigt angelägen om att en person som till exempel
            utbildar sig till läkare eller ingenjör under sin utbildning på
            det programmet också lätt kan få extra kunskaper i entreprenörskap.
            Man kan tänka sig en läkare som är färdigutbildad och vill starta
            eget. Hon eller han ska veta hur det går till.
          </note>
          <note>
            Jag tycker att vi gör väldigt mycket. Nu är strategin på plats.
            De följdbeslut som krävs kommer successivt att fattas. Sanningen
            är att Maud Olofsson, Jan Björklund eller jag hade kunnat besvara
            den här interpellationen. De här frågorna ligger oss alla varmt
            om hjärtat. De ligger mittemellan oss, och vi har ett tätt samarbete
            om dem.
          </note>
          <note>
            Nu blev det jag som tog svaret. Jag är inte detaljinsatt i Jan
            Björklunds planering för att omsätta detta i läroplan och sådant.
            Men jag vet att han brinner för frågorna och att det han har åtagit
            sig i strategin naturligtvis kommer att omsättas i konkreta beslut
            längre fram.
          </note>
          <note type="speaker">
            Anf. 55 BÖRJE VESTLUND (s):
          </note>
          <note>
            Fru talman! Jag skulle omgående kunna ställa frågan: När och
            hur ska det i så fall ske? Det är problemet i detta.
          </note>
          <note>
            Det präglar lite grann hela regeringens politik när det handlar
            om företagande och entreprenörskap. Det är väldigt senfärdigt,
            det kommer i väldigt små portioner, och det är väldigt otydligt
            vad regeringen vill. Man säger bara att man har uppfattningar
            om åt vilket håll man ska gå. Men de konkreta förslagen kommer
            mycket sällan. Jag måste få säga det, även om detta inte är en
            fråga som Lars Leijonborg normalt sett hanterar. Jag kan bara
            erinra statsrådet om att Sylvia Lindgren skrev interpellationen
            den 14 maj, och strategin kom den 25 maj.
          </note>
          <note>
            Fru talman! Jag skrev i dag ut den efter att ha läst den på nätet.
            Jag råkade bryta mot riksdagens policy om utskrift på bägge sidorna
            av papperet, så det är bara utskrift på ena sidan. Så här tjock
            är hela strategin. Det är inte mycket till vilja i ett sådant
            litet dokument, i synnerhet när varannan sida innehåller väldigt
            vackra bilder.
          </note>
          <note>
            Jag förstår egentligen inte att man inte vill ta detta vidare.
            Vad är det man vill göra på det här området? Det är bara en massa
            saker man ska titta på, utreda och kommentera. Man har ingenting
            som är konkret. Jag är jättetacksam att statsrådet nämner vad
            han har gjort på sitt område. Men för Ung Företagsamhet och Snilleblixtarna,
            som jag särskilt har haft kontakt med, har det mycket handlat
            om vad man gör i grund- och gymnasieskola.
          </note>
          <note>
            Jag kan förstå att vår högskoleminister inte kan svara på frågorna.
            Men det är sannolikt så att det krävs mer konkreta svar. Jag kanske
            får återkomma och vara mer specifik om vad som händer på grund-
            och gymnasieskolan. Det blir en meningslös diskussion med ett
            statsråd som inte är ansvarig för grund- och gymnasieskolan i
            det här sammanhanget.
          </note>
          <note type="speaker">
            Anf. 56 Statsrådet LARS LEIJONBORG (fp):
          </note>
          <note>
            Fru talman! På något sätt är det ett slags njutning för mig att
            föra den här debatten. Tanken att bli angripen av en socialdemokrat
            för att man gör för lite för företagsamhet känns på något sätt
            okej. Jag vet att mycket i er politik, nu i opposition och framför
            allt under alla de år då ni satt i regeringsställning, är negativt
            för företagsamheten. Vi försöker vända på den kuttingen. Som en
            liten del i den omläggningen ingår också att verkligen stimulera
            unga människor att bli företagare.
          </note>
          <note>
            Det är absolut inte min erfarenhet i livet att någonting blir
            bättre bara för att man skriver det längre. Jag tycker i själva
            verket att det är en styrka att den här strategin är kort och
            slagkraftig. Sedan är det förstås som Börje Vestlund säger, att
            beviset om den är bra eller dålig inte ligger i om den är kort
            eller lång, utan det ligger i vad den leder till i form av ytterligare
            konkreta beslut och förändringar i verkligheten. Där kan jag lugna
            Börje Vestlund. Det är bra att han driver på, men han behöver
            inte ligga vaken om nätterna för detta. Den här regeringen brinner
            för företagsamhet.
          </note>
          <note>
            Även om det finns detaljer på Jan Björklunds ansvarsområde som
            jag inte är insatt i har jag dock svarat på det som var själva
            kärnan i interpellationen, nämligen hur det blir med bidragen
            till de här organisationerna. De myndigheter som har ansvar för
            detta kommer inom kort att behandla de ansökningarna. Det finns
            ingen anledning att vara orolig för att det här rinner ut i sanden.
          </note>
          <note>
            Överläggningen var härmed avslutad.
          </note>
          <note>
            13 § Svar på interpellation 2008/09:507 om god levnadsnivå
          </note>
          <note type="speaker">
            Anf. 57 Statsrådet MARIA LARSSON (kd):
          </note>
          <note>
            Fru talman! Lars U Granberg har frågat mig om jag avser att ta
            initiativ till att Socialstyrelsen tar fram riktlinjer som slår
            fast vad god levnadsnivå bör vara för personer som är berättigade
            till LSS.
          </note>
          <note>
            Jag vill inleda med att säga att jag anser att det är viktigt
            att personer med funktionsnedsättning har samma förutsättningar
            som personer utan funktionsnedsättning. Viktiga faktorer för att
            detta ska kunna uppnås är god tillgång till utbildning och arbete.
          </note>
          <note>
            En orsak till att personer med funktionsnedsättning har sämre
            levnadsförhållanden än befolkningen i övrigt är att de i högre
            utsträckning står utanför arbetsmarknaden. Ett flertal initiativ
            har tagits för att stärka personer med funktionsnedsättningars
            ställning på arbetsmarknaden. Socialstyrelsen, Försäkringskassan,
            Arbetsförmedlingen och Skolverket har på regeringens uppdrag tagit
            fram en strategi för fler personer med funktionsnedsättning i
            arbete som visar att det finns insatser som kan göras för att
            stärka människors ställning på arbetsmarknaden. Uppdraget redovisades
            i februari 2008, och ett arbete pågår inom Regeringskansliet med
            att bereda dessa förslag.
          </note>
          <note>
            Reformen med nystartsjobb infördes i januari 2007, och i april
            2008 hade ca 15 500 personer fått ta del av insatsen. Åtgärden
            riktas till långtidsarbetslösa, sjukskrivna, personer som haft
            skyddat arbete vid Samhall, nyanlända invandrare samt personer
            som dömts till fängelse och är beviljade vistelse utanför anstalt
            alternativt är villkorligt frigivna. Nystartsjobben har visat
            sig vara en bra insats för att hjälpa personer med funktionsnedsättning
            in på arbetsmarknaden. Drygt 14 procent av alla nystartsjobb har
            gått till personer med funktionsnedsättning.
          </note>
          <note>
            Regeringen genomför även under 2009 ett flertal andra reformer
            inom arbetsmarknadspolitiken för att bryta utanförskapet och öka
            sysselsättningen. Bland annat har de särskilda insatserna för
            personer med funktionsnedsättning förstärkts. Beloppet för arbetshjälpmedel
            som lämnas till anställda, företagare eller deltagare i arbetsmarknadspolitiska
            program har höjts och så även beloppet till stöd för personligt
            biträde för både anställda och företagare. Dessa åtgärder har
            vidtagits för att arbetsgivare i ökad utsträckning ska anställa
            personer med större stödbehov.
          </note>
          <note>
            Ytterligare en orsak till att personer med funktionsnedsättning
            har en sämre ekonomisk situation är att bostäder som erbjuds personer
            med funktionsnedsättning ofta är nyproducerade och därmed har
            höga hyresnivåer. Det är inte heller ovanligt att personer som
            bor i bostad med särskild service enligt LSS får vara med och
            betala för gemensamhetsytor. LSS-kommittén har lämnat förslag
            som berör frågan om dyra hyreskostnader för bostäder enligt LSS.
            Dessa förslag bereds för närvarande i Regeringskansliet.
          </note>
          <note>
            Slutligen är det viktigt att nämna att LSS inte är en lag som
            berör den enskildes ekonomiska förhållanden mer än att LSS-insatser
            inte ska vara avgiftsbelagda. Skrivningar om goda levnadsvillkor
            handlar om hur olika insatser ska leda till goda levnadsvillkor,
            inte om hur den enskildes ekonomi ska säkras. Detta innebär att
            Socialstyrelsen inte kan ta fram riktlinjer som säkrar den enskildes
            ekonomiska situation.
          </note>
          <note>
            Med anledning av det arbete som pågår inom ramen för arbetsmarknadspolitiken
            och beredningen av förslagen lämnade av LSS-kommittén har jag
            för närvarande inte för avsikt att ge Socialstyrelsen i uppdrag
            att ta fram de riktlinjer som Lars U Granberg efterfrågar.
          </note>
          <note type="speaker">
            Anf. 58 LARS U GRANBERG (s):
          </note>
          <note>
            Fru talman! Jag tackar för svaret från statsrådet Maria Larsson.
            Jag tror inte att de som följer debatten är nöjda med svaret.
            Det gäller speciellt en person, Elsy Isaksson i Luleå. Det är
            en ensamstående mamma med två barn. Ett av barnen finns i ett
            boende i Luleå. Den kvinnan har inte råd att låta det andra barnet,
            som är berättigat att bo i ett boende, få plats där.
          </note>
          <note>
            Till att börja med handlar svaret mycket om arbetsmarknadspolitik.
            Om man hade velat ha en sådan debatt hade man kunnat föra den
            med arbetsmarknadsministern. De insatserna är viktiga, men de
            kom ju under högkonjunkturen. De gav ett resultat under högkonjunkturen.
            Det håller jag fullständigt med om.
          </note>
          <note>
            Nu befinner vi oss i en lågkonjunktur. Vi kan titta tillbaka
            till den förra svängen när vi hade en lågkonjunktur i Sverige.
            Då lämnade vi en tredjedel av de människor som var arbetslösa
            bakom oss. En stor del av dem hade en funktionsnedsättning av
            något slag. 14 procent i nystartsjobb sägs vara en lyckad satsning.
            Vi har inte sett så många fler satsningar från regeringen på arbetsmarknadspolitiska
            åtgärder i den lågkonjunktur som vi nu befinner oss i. Det var
            satsningar i högkonjunktur.
          </note>
          <note>
            Låt oss rikta in oss på dem som min interpellation handlar om,
            nämligen de som är berättigade till LSS, en ännu mindre grupp
            som finns i nystartsjobb eller ute på den öppna arbetsmarknaden,
            och deras situation när det gäller god levnadsnivå. Ingången ska
            kanske vara att det ska handla om privat ekonomi.
          </note>
          <note>
            Men det är helt klart att ekonomin påverkar möjligheten att komma
            upp till, som Maria Larsson har svarat, goda levnadsvillkor i
            insatserna som ges. Har man inte råd att ha sina barn i ett särskilt
            boende blir LSS inte vad man uttalar att LSS ska vara, det vill
            säga en möjlighet att leva på en god levnadsnivå.
          </note>
          <note>
            Min fråga var: Hur får vi en värdering av skillnaden mellan god
            levnadsnivå och den levnadsnivå man sätter upp inom SOL? Hur säkerställer
            vi detta på bästa möjliga sätt?
          </note>
          <note>
            Svaret är tyvärr vilket är lite tråkigt att regeringen inte vill
            gå vidare och ge Socialstyrelsen i uppdrag att titta på möjligheten
            att tydliggöra vad god levnadsnivå betyder.
          </note>
          <note>
            Vi har tidigare tittat på den ekonomiska situationen i LSS. Vi
            har ett förbehållsbelopp kopplat till hyran, eftersom vi vet att
            hyran väldigt kraftigt påverkar rörelseförmågan och frihetskänslan
            för människor som är berättigade till LSS. Det har vi gjort. Så
            varför inte, Maria Larsson, gå vidare och ge Socialstyrelsen i
            uppdrag att återigen titta på hur vi ska säkerställa en god levnadsnivå?
          </note>
          <note>
            Utredningen Brist på brådska lyfter också fram att de som är
            berättigade till stöd enligt LSS lever i en ekonomiskt kärv miljö.
            Där understryker en statlig utredare behovet av att vi ger signalen
            att vi tittar över detta och försöker hitta former för att säkerställa
            en god levnadsnivå.
          </note>
          <note type="speaker">
            Anf. 59 Statsrådet MARIA LARSSON (kd):
          </note>
          <note>
            Fru talman! Lars U Granbergs fråga är naturligtvis berättigad,
            och mitt svar, skulle jag vilja säga, fokuserar också på väldigt
            mycket av det som vi ser som en lösning. Man kan konstatera att
            många personer med funktionsnedsättning själva säger att de har
            arbetsförmåga och gärna skulle vilja finnas i en meningsfull sysselsättning
            ute på reguljär arbetsmarknad eller i någon annan form av meningsfull
            sysselsättning. Det här tycker jag är viktigt, och regeringen
            har tyckt att det har varit viktigt att också sänka trösklarna
            och få tillbaka en hel del av dem som stöttes ut under den förra
            regeringsperioden. Alltför många personer med funktionsnedsättning
            hamnade utanför arbetsmarknaden, det vet Lars U Granberg väldigt
            väl. Vi har haft ambitionen att se till att fler av dem kan komma
            tillbaka både för att få en meningsfull vardag och för att öka
            möjligheten till egenförsörjning, vilket naturligtvis är en bra
            åtgärd både för meningsfullhet i tillvaron och för att ha mer
            egenmakt att råda över sitt eget liv i större utsträckning. Det
            är vår målsättning, och därtill har våra åtgärder syftat.
          </note>
          <note>
            Jag skulle vilja säga att det inte bara är nystartsjobben som
            det handlar om där ju ändå 14 procent av en generell åtgärd faktiskt
            har lett till att fler med en funktionsnedsättning har kommit
            in på arbetsmarknaden. Från och med i år har vi faktiskt fördubblat
            stödet för arbetshjälpmedel från 50 000 till 100 000 kronor därför
            att vi ser att arbetsgivare kan vara rädda för kostnaderna när
            människor med speciellt stödbehov kommer in, och då vill vi undanröja
            det hindret. Det är en dramatisk höjning från 50 000 till 100
            000 kronor. Vi har också höjt stödet för arbetsbiträde från 50
            000 till 60 000 kronor. Det är sammantaget en hel del åtgärder
            som har införts just med det här syftet, för vi vet att kopplingen
            är så omedelbar.
          </note>
          <note>
            Jag vill att personer med funktionsnedsättning också ska finnas
            på reguljär arbetsmarknad i meningsfull sysselsättning. De önskar
            det själva, och vi önskar det och har försökt undanröja hindren.
          </note>
          <note>
            Sedan finns det en problematik, låt mig säga det, med de dyra
            boendekostnaderna. Väldigt många av de bostäder som personer med
            LSS-insatser vill bo i är nyproducerade med en hög produktionskostnad
            som ligger i botten för hyressättningen, och dessutom får den
            som bebor en lägenhet också betala för gemensamhetsytorna, vilket
            höjer boendekostnaden ytterligare.
          </note>
          <note>
            Det är precis det här vi har haft en utredning för att titta
            på, nämligen LSS-utredningen. Den kom med sitt betänkande i februari.
            Det har precis varit ute på remiss, och remissvaren håller på
            att sammanställas.
          </note>
          <note>
            Utredningen tycker att regeringen bör utreda hur man ska kunna
            slippa att betala för de gemensamma utrymmena i till exempel en
            gruppbostad. Grunden har varit att det här ska vara att betrakta
            som en vanlig bostad, att hyreslagen ska gälla och att det inte
            ska vara en institution. Det kanske finns skäl att ompröva det.
            LSS-kommittén pekar på det här som en viktig sak för att få ned
            boendekostnaderna att titta på om gemensamhetslokalerna kan ha
            annan betalare. De säger också att innan frågan är löst bör de
            som berörs få samma särskilda bostadstillägg som ålderspensionärer.
            Det är LSS-kommitténs förslag, och det här är sådant som vi måste
            titta vidare på och som bereds.
          </note>
          <note>
            Men låt mig säga att det som Lars U Granberg egentligen berör,
            nämligen riktlinjer som Socialstyrelsen skulle utarbeta, inte
            är rimligt och möjligt att utarbeta med LSS-lagstiftningen som
            grund eftersom den inte tar sikte på de ekonomiska betingelserna.
          </note>
          <note type="speaker">
            Anf. 60 LARS U GRANBERG (s):
          </note>
          <note>
            Fru talman! Nej, LSS tar inte utgångspunkt i det ekonomiska,
            men däremot slår LSS fast att man ska ha goda levnadsförhållanden,
            och det ska vara i insatserna. Men om vi politiker som ändå är
            de som formar lagen, vi politiker som var med och satte hela LSS-reformen
            i sjön en reform som har varit väldigt lyckad och ett väldigt
            stort stöd till frihet och människovärde för en grupp som förut
            var gömda lite varstans i vårt samhälle ser att ekonomin, höga
            hyror eller andra saker påverkar så mycket att det inskränker
            möjligheten för reformen att få det genomslag som var tänkt tycker
            vi att Socialstyrelsen ska kunna titta på det och se om det finns
            möjligheter att komma med klarlägganden eller tydliggöra de bitarna.
            Annars kan man ju be regeringen att vara ambitiös och gå fram
            snabbare.
          </note>
          <note>
            Ministern pratade om att LSS-utredningen lades fram i februari.
            Låt mig bara tydliggöra att i augusti satt jag med i den utredningen
            och i augusti besökte vi Maria Larsson och lämnade över utredningen.
            Nästan ett år har gått, och jag saknar en hel del. Jag hoppas
            att det kommer något, kan jag bara sticka in, för mycket av det
            skulle kunna lösa den problembeskrivning som jag har i min interpellation
            och som utredningen kom fram till.
          </note>
          <note>
            Sedan måste man ändå vara medveten om att ett helt år har gått.
            I augusti för ett år sedan hade kommunerna skatteintäkter som
            började öka. Ekonomin i staten såg jättebra ut. Det kanske också
            var därför som regeringen inte gjorde speciellt mycket mer än
            de åtgärder som var uppräknade i interpellationssvaret gällande
            arbetsmarknadspolitiken. Hur ser det ut nu ett år senare? Har
            kommunerna muskler att göra något? Är kommunerna villiga att sätta
            sig ned och titta på förändrade hyressituationer inom LSS-boenden
            och sådant? Förutsättningarna har ju drastiskt förändrats sedan
            augusti i fjol, från en väldigt stark ekonomi i kommunerna till
            det vi här står och debatterar i dag.
          </note>
          <note>
            Även i den nationella eller den kommunala ekonomin har saker
            och ting förändrats, vilket gör att det är bråttom att göra något.
            Ekonomi för privat bruk, för kommunalt bruk eller samhälleligt
            bruk har påverkan på människors möjligheter till mänskligt värde
            eller till människors möjligheter till frihet, som var LSS-reformens
            tänk.
          </note>
          <note>
            Frågan återstår, och jag tror att Elsy uppe i Luleå, om hon nu
            följer den här debatten, delar min frågeställning. Varför inte
            titta över det här? Låt Socialstyrelsen titta över det, alternativt
            att regeringen tar på sig att göra det skyndsamt. För om jag minns
            rätt var jag också ganska tydlig med, när vi besökte Maria Larsson
            och överlämnade LSS-utredningen, att den här frågan är av den
            digniteten att det är ganska pinsamt att låta människor som inte
            kan påverka sin ekonomi nästan vara tvungna att gå på försörjningsstöd
            för att betala sina hyror. Eller som de själva sade till mig uppe
            i Luleå: Man kanske ska låta barnen skuldsätta sig så till den
            milda grad att de måste ha skuldsanering, för då har man mer kvar
            efter betald hyra än vad man har om man bor i ett LSS-boende i
            dag.
          </note>
          <note>
            Ta i den här frågan, Maria Larsson! Gör något åt det! Om det
            inte är Socialstyrelsen, jag kan ha fel, men gör då någonting
            på regeringsnivå!
          </note>
          <note type="speaker">
            Anf. 61 Statsrådet MARIA LARSSON (kd):
          </note>
          <note>
            Fru talman! Åtskilligt har gjorts. Jag skulle vilja poängtera
            att vikten av det man faktiskt gör i högkonjunktur också har bäring
            in i en lågkonjunktur. Från att ha haft en situation där arbetslösheten
            bland personer med funktionsnedsättning hela tiden ökade under
            den socialdemokratiska regeringsperioden har vi gjort saker som
            har sänkt trösklarna så att fler personer med funktionsnedsättning
            kom in på arbetsmarknaden igen, antingen med hjälp av lönebidrag,
            med nystartsjobbstöd, tack vare den höjda ersättningen för arbetshjälpmedel
            eller arbetsbiträde. Vi har arbetat mycket aktivt med de här frågorna,
            till skillnad, skulle jag vilja säga, från den tidigare regeringen.
          </note>
          <note>
            LSS är en fantastisk reform. Den är en frihetsreform, och det
            har betytt otroligt mycket för människor. Den infördes för övrigt
            under den förra borgerliga regeringen och har varit en revolution
            i enskilda människors liv. Man har fått möjlighet till en mycket
            mer meningsfull vardag och man har själv kunnat styra över vem
            som ska vara en till hjälp i vardagen. Möjligheten att få en specialanpassad
            bostad, att stänga ned institutionerna och ha en vanlig, hemlik
            boendemiljö är betydelsefull. Vi tycker att det är en god vård.
          </note>
          <note>
            Det är därför vi också har tillsatt den utredning som Lars U
            Granberg själv har suttit i, LSS-kommittén, som har jobbat under
            många år för att hitta och utvärdera den reform som sjösattes
            och som började ha några år på nacken för att se vilka förändringar
            som behöver göras för att den i framtiden ska fungera väl, för
            att lagstiftningen ska ha legitimitet och för att vi ska kunna
            värna och vårda den här lagstiftningen också fortsättningsvis.
          </note>
          <note>
            Kommittén har som sagt var arbetat under ganska lång tid. Det
            är också rimligt att vi har en process som är väl grundad och
            omfattande också när det gäller beredningsarbetet. Det innehåller
            många olika detaljförslag.
          </note>
          <note>
            Stödet för minskade boendekostnader är en del av detta. Jag vet
            att problematiken finns. Den är dock inte alldeles lättlöst, för
            någon måste alltid betala. Det är angeläget att titta över det
            här framöver det skulle jag vilja säga. Vi får se när vi bereder
            frågan vidare hur det kan lösas.
          </note>
          <note>
            Det är alldeles riktigt att utredningen kom i augusti. Det var
            remisstiden som gick ut i februari. Där vill jag ge Lars U Granberg
            alldeles rätt.
          </note>
          <note>
            Möjligheterna till egenförsörjning påverkar den enskildes ekonomi
            så mycket. Det är därför vi sätter de här två frågorna i samband
            med varandra. Det är därför vi anser det så viktigt att arbeta
            vidare med ännu fler förslag som handlar om att man, även om man
            har en funktionsnedsättning, ska känna att man är välkommen till
            arbetsmarknaden. Det handlar om att kunna bidra, att vara verksam
            och att ha en uppgift där man fyller en funktion. Det finns så
            många i dag, inte minst välutbildade personer med funktionsnedsättning,
            som inte har haft någon plats på arbetsmarknaden.
          </note>
          <note>
            Min avsikt och mening är att alla har en funktion och en uppgift
            att fylla och att vi måste hitta de sätt som gör att man får vara
            delaktig också i en arbetsmarknad. Det har betydelse för vilka
            inkomster man har och för hur man klarar sin boendekostnad. Men
            vi måste också naturligtvis fortsättningsvis titta på de förslag
            som LSS-kommittén har lagt fram.
          </note>
          <note>
            Däremot är en riktlinje, som Lars U Granberg föreslår, inte möjlig
            att göra utifrån den här lagstiftningen. Lars U Granberg måste
            ändå inse att det inte är det som LSS-lagstiftningen tar sikte
            på de ekonomiska betingelserna. Därvidlag är den här frågan i
            interpellationen lite felställd.
          </note>
          <note type="speaker">
            Anf. 62 LARS U GRANBERG (s):
          </note>
          <note>
            Fru talman! Det är möjligt att frågan är felställd. Det kan jag
            gärna ta på mig också. Men vi har ju faktiskt förbehållsbelopp
            som är kopplat till boendet och boendets höga kostnader. Vid något
            tillfälle under resans gång har man alltså ändå gjort en värdering
            av att kostnader för boende har en så stor inverkan för de människor
            som har rätt till en LSS-insats att man därför har infört ett
            förbehållsbelopp.
          </note>
          <note>
            Det absurda i det hela är att det i kommunerna runt om i Sverige
            florerar en blombukett av olika former av lösningar. Kommunalt
            bostadstillägg är kanske inte avsett för den här gruppen människor
            men används ute i Sveriges kommuner. Det är jättebra att vi har
            kommunala företrädare som är uppfinningsrika och ser till att
            göra insatser för de här människorna och ser till att få bort
            dem från socialbidragskön eller försörjningsstödet.
          </note>
          <note>
            Det har varit fyra års utredande av LSS och ett års väntan på
            reformen som skulle ta vid. Vi får hålla tummarna, för utredningen
            landade också i ganska tydliga genomförandeplaner. Enligt det
            utredningen tog fram skulle saker och ting börja hända 2010. Ja,
            vi är snart där. Nu är det 2009. Det är ett år bort. Och när man
            tittar på utredningen i stort ser man att det handlar om ganska
            stora förändringar. Jag hoppas innerligen att de som berörs av
            dessa förändringar får en genomförandetid på sig som gör att man
            kan hantera den nya situationen.
          </note>
          <note>
            Låt mig bara ta ett exempel: personstöd i det boende som vi nu
            diskuterar. Det är en ny reform som kommunerna ska sätta i sjön
            i ett läge av fullständigt fritt fall när det gäller skatteintäkter.
          </note>
          <note type="speaker">
            Anf. 63 Statsrådet MARIA LARSSON (kd):
          </note>
          <note>
            Fru talman! Jag hoppas att Lars U Granberg och jag är överens
            om att den reform som har iscensatts i form av att man i dag bebor
            en egen bostad och inte en institution är en viktig reform som
            är värd att bevara. När vi talar om förmånsbelopp är det lätt
            att separera boendet från gemensamhetsytor och koppla förmånsbelopp
            till detta, men då talar vi om någonting annat. Jag är angelägen
            om att vi ska ha kvar tänkandet att man ska ha en egen bostad,
            en egen värld med möjlighet till gemensamma utrymmen också.
          </note>
          <note>
            Det här är en fråga som inte är alldeles lätt att lösa låt mig
            säga det. Och Lars U Granberg har inte mer pengar än jag har avsatta
            i budgeten till det här ändamålet. Socialdemokraterna har inte
            några extra vidlyftiga ramar just när det gäller den här delen
            vad jag har kunnat se. Det är också viktigt att säga.
          </note>
          <note>
            Vi befinner oss dessutom i en finansiell kris där det naturligtvis
            finns ett begränsat utrymme för reformer av olika slag. Det är
            den verklighet som både Lars U Granberg och jag har att fokusera
            på och se i vitögat.
          </note>
          <note>
            Jag är fullt medveten om komplikationen för många i den här gruppen,
            personer med funktionsnedsättning, att få ersättningen att räcka
            till hyreskostnaden och ändå få en god levnadsnivå därutöver.
            Jag har sett problematiken. Jag har sett exemplen. Jag har mött
            många människor som har berättat om det här för mig.
          </note>
          <note>
            Det är också anledningen till att LSS-kommittén har tittat på
            det här och också lagt fram förslag. De här förslagen är ganska
            begränsade i sin räckvidd, och det är naturligtvis någon som måste
            stå för fiolerna där också. Men det är viktigt att säga att frågan
            kräver att den belyses och att vi hittar en lösning för framtiden.
          </note>
          <note>
            Jag vill tacka för debatten. Beredning pågår som sagt av de förslag
            som LSS-kommittén har lagt fram.
          </note>
          <note>
            Överläggningen var härmed avslutad.
          </note>
          <note>
            14 § Svar på interpellation 2008/09:513 om socialtjänstens riskbedömningar
            i tvister om vårdnad, boende och umgänge
          </note>
          <note type="speaker">
            Anf. 64 Statsrådet MARIA LARSSON (kd):
          </note>
          <note>
            Fru talman! Marianne Berg har frågat mig vad jag avser att vidta
            för åtgärder med anledning av vad som anförts om socialtjänstens
            riskbedömningar i frågor om vårdnad, boende och umgänge.
          </note>
          <note>
            Bakgrunden till interpellationen är de ändringar i föräldrabalken
            som genomfördes den 1 oktober 2006 och som bland annat innebär
            att domstolen inte ska döma till gemensam vårdnad i de fall en
            förälder utsätter barnet eller någon annan i familjen för övergrepp
            eller om föräldrarna har allvarliga samarbetssvårigheter. I samband
            med lagändringen betonades också att socialnämnden och domstolen
            vid bedömningen av barnets bästa särskilt ska fästa avseende vid
            risken för att barnet eller någon annan i familjen utsätts för
            övergrepp eller att barnet olovligen förs bort eller hålls kvar
            eller annars far illa.
          </note>
          <note>
            Jag vill betona att det är ett tudelat ansvar att göra riskbedömningar
            i ärenden om vårdnad, boende och umgänge. Socialtjänsten har sin
            viktiga del i ansvaret i samarbetssamtal när den medverkar till
            avtal mellan föräldrar i frågor om vårdnad, boende och umgänge
            och inte minst när den genomför utredningar på uppdrag av domstolen
            att bedöma risken för att barnet på något sätt far illa. Därefter
            ska domstolen göra en egen självständig riskbedömning.
          </note>
          <note>
            Socialtjänstens arbete med samarbetssamtal och riskbedömningar
            i samband med såväl samtal som avtal och utredningar är komplext
            och kräver kunskap och erfarenhet. Socialtjänstens arbete ska
            vila på kunskap, och socialsekreterarna ska ha lämplig kompetens
            och erfarenhet för sina uppgifter oavsett om de arbetar med familjerättsuppgifter
            eller utreder barn som far illa.
          </note>
          <note>
            Under mandatperioden har jag arbetat för att kunskapsutvecklingen
            inom socialtjänsten ska ske mer enhetligt och långsiktigt. Därför
            läggs under 2009 grunden till ett framtida gemensamt arbete mellan
            staten och Sveriges Kommuner och Landsting som syftar till en
            plattform för samordnade och långsiktiga insatser till stöd för
            en evidensbaserad praktik. Avsikten är att ett första avtal ska
            träda i kraft under 2010. Familjerättssekreterares kompetens ingår
            i uppdraget till Barnskyddsutredningen som lämnar sitt betänkande
            i mitten av juli.
          </note>
          <note>
            Marianne Berg hänvisar i sin interpellation till ett frågesvar
            jag lämnade i november 2008 (fråga 2008/09:178) i vilket jag redogör
            för de åtgärder jag vidtagit sedan lagändringarna trädde i kraft
            den 1 oktober 2006 för att utveckla socialtjänstens arbete. Socialstyrelsen
            och Institutet för utveckling av metoder i socialt arbete, IMS,
            hade 2007 ett uppdrag att sammanställa kunskap om medverkan till
            metodutveckling för hur riskbedömningar ska göras i detta slags
            ärenden. Tyvärr kunde man konstatera att kunskapsunderlaget är
            bristfälligt, inte bara i Sverige utan också i andra delar av
            världen. IMS fortsätter därför nu på regeringens uppdrag med att
            utveckla metoder för riskbedömningar i socialtjänstens arbete
            inom familjerätten. Detta slags arbete tar tid och måste få ta
            tid för att det ska bli långsiktigt och hållbart. Jag svarar också
            att en viss tid bör förflyta innan lagändringar följs upp och
            utvärderas för att man ska kunna få ett väl underbyggt underlag.
            Jag har ingen annan uppfattning i den frågan i dag.
          </note>
          <note>
            Dock visade, vilket jag också beskrev i mitt frågesvar, en enkät
            som Socialstyrelsen skickade ut till kommunerna att det redan
            före lagändringen gjorts riskbedömningar i socialtjänsten i samband
            med utredningar om vårdnad, boende och umgänge. Det arbetet fortsätter
            givetvis parallellt med utvecklingsarbetet som leds av IMS. Helt
            nyligen har IMS gett ut en rapport, Standardiserade bedömningar
            i samband med utredningar om vårdnad, boende och umgänge , som
            redovisar forskningsläget. I övrigt har ett utvecklingsarbete
            tillsammans med Socialstyrelsens socialtjänstavdelning och praktiskt
            verksamma familjerättshandläggare och forskare inletts.
          </note>
          <note>
            Avslutningsvis vill jag understryka att arbetet med att ta fram
            metoder för riskbedömningar är mycket angeläget. Jag anser fortfarande
            att det arbetet måste få ta den tid det tar för att bli evidensbaserat
            och hållbart.
          </note>
          <note type="speaker">
            Anf. 65 MARIANNE BERG (v):
          </note>
          <note>
            Fru talman! Det vi debatterar i dag är angeläget. Vänsterpartiet
            arbetade mycket hårt för en förändring i föräldrabalken, eftersom
            vi såg att barnets bästa alltför ofta kom i skymundan. Mycket
            är gjort, men det krävs att vi gör mer och vi kanske ska påskynda
            det samarbetet. Det har gått snart tre år sedan lagen blev synlig
            i de utredningar som har gjorts, bland annat i socialtjänsten
            och i domstolarna. Jag anser att tre år är en lång tid, och vi
            borde ha fått ut mer av den tiden.
          </note>
          <note>
            Hur utvärderingen har gått är en fråga som vi måste kunna besvara.
            Det gäller speciellt ministern, eftersom det är ministern och
            regeringen som nu har ansvaret för att se till att barnets bästa
            alltid kommer i första rummet.
          </note>
          <note>
            Fru talman! Efter snart tre år har det naturligtvis skett en
            del förbättringar, men det finns alltför många indikationer på
            att lagstiftningen inte fungerar fullt ut i praktiken. Det är
            sorgligt att konstatera att socialtjänsten inte alltid gör de
            riskbedömningar som krävs för att skydda ett barn som har varit
            utsatt för eller riskerar att bli utsatt för övergrepp.
          </note>
          <note>
            Det våld som många kvinnor och barn i vårt samhälle dagligen
            utsätts för måste tas på allvar, inte osynliggöras i socialtjänstens
            utredningar, till exempel familjebråk eller familjekonflikter.
            Det är upprörande.
          </note>
          <note>
            Vi måste se vad som verkligen händer, nämligen att i vårt samhälle
            utsätts många kvinnor och barn för misshandel, trakasserier och
            sexuella övergrepp. Vi måste tala klarspråk. Vi måste skriva i
            klartext vad som händer. Om myndigheterna inte gör det, hur ska
            vi då få en förändring i samhället och korrekta domstolsbeslut?
          </note>
          <note>
            Statsrådet tar upp i sitt svar att ansvaret för att göra riskbedömningar
            i tvister om vårdnad, boende och umgänge är tudelat, det vill
            säga att socialtjänsten gör en riskbedömning i samband med utredningen
            och domstolen har sedan att göra en självständig riskbedömning.
            Det är bra om det fungerar fullt ut. Problemet i dag är att domstolarna
            sällan gör självständiga riskbedömningar. I stället lutar de sig
            helt på de utredningar som följer genom alla rättsliga instanser.
          </note>
          <note>
            Vi får inte sticka under stol med att många utredningar fortfarande
            är undermåliga. Vad leder dessa fel och brister till? De leder
            naturligtvis till att om inte domstolarna följer vad de själva
            ska göra, det vill säga en självständig riskbedömning, blir resultatet
            att domen grundas på felaktiga underlag. Det är inte bara sorgligt
            att konstatera utan även totalt oacceptabelt att dessa ärenden
            som berör kvinnor och barn i så stor utsträckning inte tas på
            allvar. Om dessa ärenden verkligen hade tagits på allvar tror
            jag att vi hade sett en klart förbättrad situation efter tre år.
          </note>
          <note>
            Ministern har också i sitt svar redogjort för en del som regeringen
            har på banan. Det är bra, men det är inte tillräckligt. Det här
            gäller barn, och då får ministern skynda på arbetet. Nu måste
            vi på allvar komma till rätta med de fel och brister som fortfarande
            existerar för riskbedömningar.
          </note>
          <note>
            Vad vill statsrådet göra här och nu för att socialtjänsten ska
            genomföra de riskprogram som lagen verkligen kräver och domstolen
            göra sina egna självständiga riskbedömningar? Hur följer statsrådet
            upp att detta verkligen sker?
          </note>
          <note type="speaker">
            Anf. 66 Statsrådet MARIA LARSSON (kd):
          </note>
          <note>
            Fru talman! Låt mig först säga att barns möjlighet att själva
            få komma till tals har varit en av de allra viktigaste frågorna
            för mig att förändra i positiv riktning. Jag menar att barns rättsskydd
            och möjlighet att självständigt få uttrycka sin vilja har tidigare
            haft en alldeles för liten omfattning och varit för dåligt respekterad.
          </note>
          <note>
            Vi har försökt att arbeta in i socialtjänstlagen genom redan
            gjorda förändringar och förhoppningsvis med hjälp av kommande
            förändringar ett stärkt skydd och förstärkta rättigheter för barnen.
          </note>
          <note>
            Vi talar mycket om barnkonventionen och barnperspektiv i vårt
            land, men jag menar att vi alltför dåligt lever upp till dem både
            lagstiftningsmässigt och tillämpningsmässigt. Därför är en förändring
            en hjärtefråga för mig. Därför genomförde vi förändringar i socialtjänstlagen
            2007. De handlade om att barn ska ha rätt att få komma till tals
            och få sin vilja dokumenterad i samband med utredningar. Detta
            ska vara en av delarna i beslutsunderlaget för socialtjänsten.
          </note>
          <note>
            Det handlar självklart också om att lyssna in barnen i fråga
            om vårdnad, boende och umgänge. Barnets bästa är inte ett alldeles
            entydigt och enkelt begrepp. Det handlar naturligtvis också om
            att ha en bra barnkompetens hos socialtjänsten för att göra dessa
            avvägningar och bedömningar på ett relevant och rimligt sätt.
            Här kommer de förslag som vi har lagt fram om att ha mer av evidensbaserad
            praktik inom socialtjänsten förhoppningsvis att göra skillnad
            framöver. Det finns naturligtvis många kompetenta socialtjänstarbetare
            i vårt land, men det finns också en del som kanske får ta sig
            an de allra svåraste uppgifterna när de är alldeles nytillträdda
            på arbetsmarknaden. Vi vet hur svåra uppgifter det kan handla
            om när enskilda människor har kommit i kläm. Därför är det viktigt
            att säkra att de som sysslar med barnutredningar tydligt ska ha
            denna barnkompetens och ha erfarenhet i att göra den typen av
            riskbedömningar.
          </note>
          <note>
            Den utredning som jag väntar till mitten av juli, att stärka
            barns skydd och rättigheter, är viktig i sammanhanget. Här hoppas
            jag få ännu fler förslag för att lagstiftningsmässigt kunna göra
            förändringar framöver. Jag har bett om att utredningen ska ge
            en helhetssyn när det gäller att stärka barns skydd och rätt.
          </note>
          <note>
            Vi har inte varit overksamma i alla fall. Låt mig säga att vi
            i regleringsbrevet för 2008 gav Socialstyrelsen i uppdrag, via
            IMS, att ta fram kunskap för riskbedömningar. Problemet är att
            det finns så lite kunskap att tillgå. Ämnet är så lite beforskat
            både i Sverige och i andra länder. Därför handlar det om ett utvecklingsarbete,
            och utvecklingsarbete tar lite tid. Jag beklagar det, men så är
            faktiskt verkligheten.
          </note>
          <note>
            Socialstyrelsen gick också ut med en enkät till familjerättssekreterare
            i sammanhanget, bland annat till medlemmar i Familjerättssocionomernas
            Riksförening för att nå personer som man vet arbetar med familjerättsliga
            frågor. En del svarade enskilt, och andra svarade gemensamt för
            en hel arbetsgrupp. Av de svaren kan vi se att många använder
            sig av ett risktänkande i ärendena. Man bekräftar också att lagändringen
            har gjort det tydligare att en sådan ska ingå. Det har gjort att
            man har tänkt en gång till och blivit tydligare i sina formuleringar.
            En svårighet man lyfter fram är att bedöma olika källors trovärdighet.
            Vi inser alla att det är där problemen ligger, det vill säga att
            väga olika berättelser och versioner mot varandra.
          </note>
          <note>
            Familjerättssekreterarna efterlyste i enkätundersökningen mer
            kunskap, och de ser fram emot metodutveckling på området.
          </note>
          <note>
            I mitt nästa inlägg vill jag berätta om vad vi skrev i regleringsbrevet
            för 2009.
          </note>
          <note type="speaker">
            Anf. 67 MARIANNE BERG (v):
          </note>
          <note>
            Fru talman! Detta är ett väldigt angeläget område som statsrådet
            själv har tagit upp och som jag skrivit en interpellation om.
            Men arbetet måste följas upp mycket tydligare, och det måste påskyndas,
            anser jag. Det gäller ju barn. Hur länge ska utsatta barn få vänta?
            Under tiden tvingas många barn det är fakta att umgås och leva
            med förövaren. Det är totalt oacceptabelt. Barn kan inte, som
            jag skulle kunna göra, packa sin väska och gå.
          </note>
          <note>
            Fortfarande saknas kriterier för riskbedömningar. Uppföljning
            och utvärdering av myndigheternas utredningar och domstolsbeslut
            saknas fortfarande. Det måste göras ett stort arbete på det området.
          </note>
          <note>
            Socialtjänsten talar inte alltid med de berörda barnen. Detta
            är under all kritik. Statsrådet känner till att så kan ske i vissa
            fall. Det betyder att barnets egen vilja absolut inte beaktas.
            I utredningar och forskningen på området har vi sett exempel på
            att barnets vilja och inställning alltför ofta negligeras. Det
            är skrämmande, det gäller barn. Barnets bästa måste naturligtvis
            vara ledstjärnan för allt utredningsarbete.
          </note>
          <note>
            Vänsterpartiet har många gånger tagit upp att vi på allvar måste
            se över socialtjänstens utredningar i mål om vårdnad, boende och
            umgänge och hur dessa ska kunna kvalitetssäkras. Detta har vi
            inte fått regeringen med oss på och inte fått gehör för. Många
            med mig undrar naturligtvis varför.
          </note>
          <note>
            Många föräldrar kontaktar i dag Barnombudsmannen därför att de
            tror att denna myndighet är den instans som till sist, när alla
            andra möjligheter är uttömda, har möjlighet att granska om principen
            om barnets bästa verkligen har efterlevts i utredningsarbetet.
            Men det är inte Barnombudsmannens uppgift utan i stället JO:s
            uppgift. Det är till JO som föräldern ska vända sig till.
          </note>
          <note>
            I JO:s uppdrag ingår att övervaka att myndigheter och domstolar
            avgör alla ärenden och fattar beslut enligt principen om barnets
            bästa. Men Vänsterpartiet har sett att barnets bästa i JO:s uttalanden
            hamnat i skymundan. JO tittar ofta inte på innehållet i en utredning
            utan endast om det har begåtts några formella fel. Just därför
            anser jag att Barnombudsmannen bör ges befogenhet att granska
            om ett enskilt ärende behandlas i enlighet med principen om barnets
            bästa. Inte heller det här har regeringen tagit till sig, och
            Vänsterpartiets motion avslogs. Jag, och jag tror många med mig,
            undrar åter varför.
          </note>
          <note>
            Att frågan om att ta fram metoder för riskbedömningar är av största
            vikt håller jag till fullo med om, men det tar för lång tid. Jag
            tycker att arbetet måste påskyndas.
          </note>
          <note>
            Under denna väntan skulle regeringen naturligtvis ha kunnat agera
            i andra lägen för att förbättra för barns situation. En sak om
            jag har tagit upp är just Barnombudsmannens roll. Som sagt var
            fick vi inte gehör för det. Då tolkar jag det som att regeringen
            anser att man gör sitt bästa i allt vad gäller barns utsatthet.
            Är denna min tolkning rätt?
          </note>
          <note type="speaker">
            Anf. 68 Statsrådet MARIA LARSSON (kd):
          </note>
          <note>
            Fru talman! Jag skulle också önska att väldigt mycket hade gjorts
            mycket tidigare, men det kan jag tyvärr inte ta ansvar för. Det
            är Marianne Berg mer ansvarig för än jag, eftersom Marianne Bergs
            parti ingick i det tidigare regeringsunderlaget. Det hade varit
            bra om vi hade varit mycket längre fram i dessa delar.
          </note>
          <note>
            Vi har gjort otroligt mycket. Marianne Berg säger att det saknas
            kriterier och att man måste göra ett stort arbete där. Det är
            precis det vi gör. I regleringsbrevet till Socialstyrelsen för
            2009 har vi gett uppdraget, och det kommer att göras via IMS,
            att utföra ett utvecklingsarbete just när det gäller riskbedömningarna.
            De här bedömningarna ska inte bara handla om risk för fysisk misshandel
            utan också för psykisk utsatthet, för omsorgsbrist, för sexuella
            övergrepp och för bortförande av barn.
          </note>
          <note>
            I det här arbetet involveras både forskare och praktiker. Praktikerna
            kommer att delta i pilottester av instrument och metoder både
            som utförare, om det är det som föreslås, och med sina erfarenheter
            av att möta människor i sitt dagliga arbete. Jag tror att det
            här är ett väldigt bra sätt att göra ett utvecklingsarbete på.
            Forskare och praktiker jobbar tillsammans. Det är precis det som
            vi kallar för evidensbaserad praktik och som är en framkomlig
            väg när så mycket kunskap fortfarande saknas. Då kan det ske ett
            metodutvecklingsarbete parallellt med den senaste forskningen.
          </note>
          <note>
            Min ambition är dessutom att på hela socialtjänstens område upparbeta
            öppna jämförelser. Vi har påbörjat det. Vi har en äldreguide på
            plats när det gäller äldreomsorgen. Men avsikten är att använda
            sig av benchmarking, att jämföra hur man lyckats på hela socialtjänstens
            område. Här är ett naturligt kriterium att titta på i vilken utsträckning
            som barn har fått komma till tals. Det kan vi mäta nu när vi fått
            ett metodverktyg som heter BBIC när det gäller utredningsförfarandet.
            Det finns särskilt med som en punkt. Det är ingen risk att det
            glöms bort därför att metodverktyget finns framme. De som använder
            den typen av verktyg glömmer ingenting, de låter barnen få komma
            till tals, de dokumenterar, det är en del av beslutsunderlaget.
            Det är så vi måste arbeta strukturellt, metodiskt, ta vara på
            erfarenheter för att få fram bra metoder och sedan se till att
            de metoderna implementeras överallt.
          </note>
          <note>
            Jag är väldigt glad åt att socialtjänstens medarbetare är så
            öppna och receptiva. När det kommer nya kunskapsunderlag, när
            det kommer nya metoder deltar man på utbildningar i väldigt stor
            utsträckning. Man vill ta till sig de nya sätten. Man känner sig
            säkert begränsad när man inte har haft den tillgång till metodverktyg
            som jag tycker skulle ha varit på plats långt mycket tidigare.
          </note>
          <note>
            Jag har använt väldigt mycket tid för att komma framåt i den
            här frågan därför att barns rätt och möjlighet att komma till
            tals och få bli dokumenterade i alla typer av utredningar inom
            socialtjänstens ram är centralt och viktigt för mig.
          </note>
          <note>
            När det gäller domstolsförfarandet är det Justitiedepartementet
            som ansvarar för den lagstiftningen och också för en kommande
            utvärdering av utfallet på det området.
          </note>
          <note type="speaker">
            Anf. 69 MARIANNE BERG (v):
          </note>
          <note>
            Fru talman! Vänsterpartiet har aldrig suttit i en regering; däremot
            var vi väldigt pådrivande i dessa frågor, och det kom ett nytt
            lagförslag 2006. Det är det vi ska se till efterföljs i dag, och
            det är Maria Larssons regering som bär det ansvaret.
          </note>
          <note>
            Jag vill inte framföra någon kritik mot socialsekreterarna. Jag
            vet vilket dilemma de sitter i. Vänsterpartiet har vid flertalet
            tillfällen tagit upp socionomutbildningen. Den utbildningen måste
            förbättras när det gäller barnperspektivet, riskbedömningar och
            mäns våld mot kvinnor och dess konsekvenser. Att förbättra grundutbildningen
            är ett måste. Det är inte sjyst, anser jag, att en nyutexaminerad
            socialsekreterare ska bära ansvaret för mycket utsatta, för utbildningen
            är inte heltäckande. Till detta kommer att socialsekreterarna
            som arbetar med denna typ av utredningar naturligtvis måste ha
            en kompetensutveckling. De kan ha arbetat med dessa frågor i många
            år och måste hela tiden ha tillgång till kompetensutveckling.
            Jag anser att man måste föra in att de måste ha en kontinuerlig
            handledning i de här ärendena. Det är inte ofta det förekommer,
            och det handlar om resurser. Det är av största vikt också.
          </note>
          <note>
            Som sagt måste man tillse att det fortsatta arbetet får denna
            kontinuitet. Det är angeläget att ta med alla aspekter. Har ministern
            tillsammans med sina kolleger i regeringen fört samtal om hur
            socionomutbildningen ska kunna förbättras när det gäller barnperspektivet?
            Hur ska de nyutexaminerade socialsekreterarna kunna få verktyg
            i sitt arbete så att de på ett korrekt och för alla parter bra
            sätt kan få arbetet att flyta på så bra som möjligt?
          </note>
          <note type="speaker">
            Anf. 70 Statsrådet MARIA LARSSON (kd):
          </note>
          <note>
            Fru talman! Vi har försökt täcka in alla konsekvenser och få
            alla pusselbitarna på plats därför att vi ser att det här är en
            så viktig fråga. Barn som lever i en utsatthet och barn som far
            illa har inte själva så starka röster. Det är en hög angelägenhetsgrad
            att se till att de får komma till tals och att de, när samhället
            fattar beslut, blir informerade, är delaktiga och får lämna sina
            bidrag till att forma en lösning som kan bli till barnets bästa.
          </note>
          <note>
            Om jag tittar bakåt ser jag att detta inte har fungerat väl.
            Det behöver göras mycket förändringar. Vi har gjort en hel del
            redan.
          </note>
          <note>
            Just problematiken för socialsekreterarna har vi bett Kerstin
            Wigzell ta upp i sin utredning, som ju egentligen ska titta på
            om vi behöver en särskild lag för att stärka barnskyddet alltså
            en särskild barnskyddslag som skulle brytas ut ur den ramlag som
            socialtjänstlagen i dag utgör. Vi har bett henne att titta på
            om man på något sätt kan säkra barnkompetensen hos socialsekreterare.
            Den utredningen kommer nu i mitten av juli. Jag har ännu inte
            svar på vad hon har kommit fram till, men hon har fått ett särskilt
            uppdrag att titta just på den här delen. Vi ser att den är en
            viktig pusselbit att få på plats.
          </note>
          <note>
            Som socialsekreterare ska man ha verktygslådan full med användbara
            verktyg, och då handlar det om ett långsiktigt metodutvecklingsarbete
            att titta på vad forskningen säger och att ta till sig inte bara
            den nationella utan också den internationella forskningen för
            att få största möjliga kunskap. Detta har varit lite beforskat.
            Vi har inte tillgång till så mycket. Jag hoppas att det ska ske
            en väldig utveckling av forskning på det här området, därför att
            vi är betjänta av det, inte bara i Sverige utan också i andra
            länder.
          </note>
          <note>
            Jag tackar Marianne Berg för visat intresse i en mycket viktig
            fråga en viktig fråga för mig och för den sittande regeringen.
          </note>
          <note>
            Överläggningen var härmed avslutad.
          </note>
          <note>
            15 § Svar på interpellation 2008/09:532 om ungdomars alkoholvanor
          </note>
          <note type="speaker">
            Anf. 71 Statsrådet MARIA LARSSON (kd):
          </note>
          <note>
            Fru talman! Eva-Lena Jansson har frågat mig om jag avser att
            vidta några åtgärder för att motverka ungdomars höga alkoholkonsumtion.
          </note>
          <note>
            Jag delar Eva-Lena Janssons uppfattning om de sociala skadeverkningar
            som ungdomars höga alkoholkonsumtion ger upphov till. Vi har mot
            denna bakgrund också prioriterat frågor som rör ungdomar och alkohol.
            Ett långsiktigt arbete genomförs i enlighet med den nationella
            alkoholhandlingsplanen med delmålen att åstadkomma en alkoholfri
            uppväxt samt skjuta upp alkoholdebuten. Detta arbete har nu börjat
            ge resultat. Den nationella trenden bland 1516-åriga pojkar och
            flickor följer till stora delar den allmänna trenden i hela befolkningen.
            Det skedde en ökning av den självrapporterade konsumtionen under
            början av 2000-talet fram till år 2004, följt av en minskning
            under perioden 2005 till 2007. Vidare visar studier att andelen
            1516-åringar som rapporterar intensivkonsumtion i Sverige är lägre
            än genomsnittet i Europa.
          </note>
          <note>
            Även om vi ser positiva tendenser är de problem som kan förknippas
            med ungdomars alkoholkonsumtion omfattande vilket ställer krav
            på ett fortsatt aktivt, brett och evidensbaserat folkhälsoarbete.
            I detta arbete har bland annat föräldrar, skolan, de brottsbekämpande
            myndigheterna och Systembolaget viktiga roller.
          </note>
          <note>
            Föräldrar är de viktigaste personerna i varje barns liv. Regeringen
            har beslutat om en nationell föräldrastödsstrategi som bland annat
            syftar till att förbättra samverkan samt skapa fler hälsofrämjande
            arenor och mötesplatser för föräldrar. Dessa arenor ska möjliggöra
            dialog kring angelägna frågor såsom hur man som förälder kan förebygga
            att underåriga brukar alkohol. I detta sammanhang vill jag framhålla
            Örebros preventionsprogram, som vänder sig till föräldrar med
            ungdomar på högstadiet. Programmet syftar till att förebygga tidig
            alkoholdebut, berusningsdrickande och normbrott bland ungdomar
            genom att påverka föräldrars förhållningssätt. Programmet går
            ut på att få föräldrarna att behålla ett restriktivt förhållningssätt
            till sina barns alkoholkonsumtion under hela tonårsperioden.
          </note>
          <note>
            Skolan är en viktig arena för att nå barn och unga. Skolans breda
            hälsouppdrag, skolhälsovårdens ansvar för förebyggande insatser
            för sunda levnadsvanor och läroplanernas betoning av rektorns
            ansvar för att eleverna ska få kunskaper om riskerna med alkohol
            ger en bra grund för skolans insatser på området. För att stödja
            skolan i detta viktiga arbete har regeringen gett Statens folkhälsoinstitut
            i uppdrag att under 2009 och 2010 aktivt sprida metoder som i
            grund- och gymnasieskolan kan förebygga och reducera elevers bruk
            av alkohol, narkotika, dopningspreparat och tobak. Flera aktörer
            ska medverka i detta arbete, bland annat Skolverket, Socialstyrelsen,
            Rikspolisstyrelsen, Brottsförebyggande rådet och Sveriges Kommuner
            och Landsting.
          </note>
          <note>
            Inom ramen för de brottsbekämpande myndigheternas arbete görs
            viktiga insatser för att begränsa tillgängligheten till alkohol.
            I detta sammanhang vill jag lyfta fram Kronobergsmodellen som
            bygger på nolltolerans när det gäller ungdomar och alkohol. Berusade
            ungdomar och ungdomar som bär på alkohol stoppas, föräldrarna
            kontaktas och uppmanas att komma och hämta sina barn. Efter några
            veckor inbjuds föräldrarna att tillsammans med sina barn delta
            i ett möte om alkohol och ungdomar. Av Brottsförebyggande rådets
            utvärdering framgår att erfarenheterna från de polisområden som
            arbetat enligt metoden är mycket positiva. Kronobergsmodellen
            ska spridas i hela landet. Samtliga polismyndigheter ska känna
            till metoden, vilka moment den omfattar, vilka förhållanden och
            situationer som metoden fungerar effektivt mot och vilka effekter
            metoden ger.
          </note>
          <note>
            Systembolaget har en central roll i arbetet med att motverka
            alkoholkonsumtion hos ungdomar. Detta arbete sker givetvis genom
            ålderskontrollen, men också genom informationsinsatser och det
            samarbete bolaget har med andra aktörer i samhället. Systembolaget
            genomför informationskampanjer om langning i tv, radio och på
            Internet kring exempelvis Valborg och skolavslutning. Systembolaget
            har i mer än hundra butiker samarbete med polisen för att bland
            annat motverka langning. Bolaget uppmuntrar också samarbete mellan
            butiker och lokala organisationer, exempelvis genom att organisationerna
            kan ha sitt informationsmaterial i Systembolagets butiker. Systembolagets
            dotterbolag IQ genomför vidare en rad insatser för att förändra
            attityder och beteende i samhället med syfte att minska alkoholkonsumtionen.
            Som exempel kan nämnas IQ United som är ett samarbete med Svenska
            Fotbollförbundet och som riktar sig till ungdomslag.
          </note>
          <note>
            Jag vill avsluta med att framhålla att det är av yttersta vikt
            att det sker en fortsatt mobilisering med syfte att skjuta upp
            alkoholdebuten och att minska berusningsdrickandet bland våra
            ungdomar. Genom att prioritera insatser för barn och unga skapas
            förutsättningar för att på ett effektivt sätt främja folkhälsan
            och minska alkoholens skadeverkningar.
          </note>
          <note type="speaker">
            Anf. 72 EVA-LENA JANSSON (s):
          </note>
          <note>
            Fru talman! Tack, Maria Larsson, för ett ganska omfattande och
            engagerat svar. Jag tycker att det är viktigt att visa på att
            vi faktiskt är ganska överens i de här frågorna och att ungdomars
            alkoholvanor oroar oss.
          </note>
          <note>
            Bakgrunden till interpellationen är att det inför årets valborgsmässofirande
            redovisades flera undersökningar om ungdomar och alkohol. I en
            av undersökningarna sade åtta av tio tillfrågade att de tänkte
            dricka alkohol. Att flertalet ungdomar under 18 år inte hade några
            som helst problem med att få tag på alkohol borde göra de flesta
            oroliga.
          </note>
          <note>
            Men det är inte bara tillgången till alkohol för ungdomar som
            är ett problem. Attityden från vuxenvärlden till att ungdomar
            dricker sig berusade märks också på många olika sätt. Det finns
            föräldrar som köper alkohol och bjuder sina tonåringar på eller
            som köper ut för att veta vad ungdomarna får i sig.
          </note>
          <note>
            Förra veckan hade vi skolavslutning i Örebro, och då hade den
            stora tidningen rubriker om den obligatoriska champagnefrukosten.
            Några studenter visades upp i sitt hem, där de drack champagne,
            och det var inte alkoholfri champagne om jag förstod rätt. På
            många av plakaten på de olika skrindorna och lastbilarna som gick
            genom Örebro stod det: I dag redlös, i morgon arbetslös. Båda
            de beteckningarna borde bekymra alla.
          </note>
          <note>
            Jag var väldigt bekymrad över den stora tillgång till alkohol
            som verkade finnas på studentflaken. Alla skolor har inte jobbat
            med att motverka det. Det kan man konstatera.
          </note>
          <note>
            Precis som Maria Larsson påpekar har vi haft Örebro preventionsprogram,
            som påbörjades under förra mandatperioden när vi socialdemokrater
            hade ansvar för de här frågorna.
          </note>
          <note>
            Det jag tänkte fråga Maria Larsson om är: Behövs det ett förtydligande
            i skolor om vad som gäller när det handlar om alkohol att det
            är förbud? Det är en arbetsplats som vilken arbetsplats som helst,
            och naturligtvis borde det inte finnas alkohol där.
          </note>
          <note>
            Kommuners och landstings ekonomiska situation har varit uppe
            i diskussionen. Här pekar Maria Larsson i svaret på att de har
            ett ansvar att vara med och verka för de här frågorna. Det håller
            jag med om. Men kan det bli ett problem när man samtidigt har
            ekonomiska problem och behöver säga upp lärare och människor inom
            socialtjänsten?
          </note>
          <note>
            När det gäller den restriktiva alkoholpolitiken tycker vi att
            detaljhandelsmonopolet måste försvaras, men vi måste också ha
            en effektiv kontroll vid försäljning. Framför allt gäller det
            den svenska alkoholskatten vid näthandeln och att vi ska arbeta
            för höjda minimiskatter på alkohol vid införseln.
          </note>
          <note>
            Som jag har uppfattat det drev den borgerliga regeringen under
            våren 2008 igenom att privatpersoner ska kunna föra in alkoholdrycker
            i Sverige också för andra personers räkning. Vi menar att det
            beslutet är felaktigt och en onödig EU-anpassning som försvagar
            den restriktiva alkoholpolitiken.
          </note>
          <note>
            Jag kanske kan få någon kommentar kring det från Maria Larsson.
          </note>
          <note>
            När det gäller ungdomars alkoholdrickande det har jag sett tydlig
            statistik på vet vi att tillgång och, framför allt, åldergräns
            är det viktigaste. Det handlar också om att man har en hög säkerhet
            på krogarna.
          </note>
          <note>
            Maria Larsson har tagit upp en del program. Maria Larsson redovisar
            i sitt svar till exempel Kronobergsmodellen, som ska spridas till
            polismyndigheterna i hela landet. Är tanken också att alla polismyndigheter
            ska jobba på det sättet? Är ni i så fall överens över de olika
            gränserna när det gäller Justitiedepartementet och Socialdepartementet?
            Det skulle jag vilja veta, fru talman.
          </note>
          <note type="speaker">
            Anf. 73 JAN R ANDERSSON (m):
          </note>
          <note>
            Fru talman! Eva-Lena Jansson har i en interpellation frågat folkhälsoministern
            vad hon avser att göra för att minska ungdomars höga konsumtion
            av alkohol.
          </note>
          <note>
            Man kan egentligen börja med att fråga sig: Hög konsumtion jämfört
            med vad? Tittar vi på ett europeiskt genomsnitt ser vi nämligen
            att vi inte har en alarmerande hög konsumtion i Sverige. Jag tycker
            fortfarande att det finns stora problem. Men som en inledning
            av debatten och för att sätta saker i sitt sammanhang tycker jag
            ändå att det är intressant att fundera lite grann över hur man
            ställer frågor här i kammaren.
          </note>
          <note>
            Regeringen har en ambitiös och långtgående politik när det gäller
            alkohol, framför allt när det gäller ungas alkoholkonsumtion.
          </note>
          <note>
            Det finns mycket att göra, men det finns också mycket att lära
            sig. Ett exempel är Stadprojektet här i Stockholm, där man under
            senare år har visat sig vara väldigt duktig på förebyggande arbete
            när det gäller ungas alkoholkonsumtion. Det finns mycket att lära.
          </note>
          <note>
            Interpellanten tog också upp tillgången till alkohol. Det är
            klart att det är väldigt viktigt hur tillgången till alkohol är
            för unga. Ett problem är då att den oregistrerade handeln och
            konsumtionen av oregistrerad alkohol i Sverige är väldigt hög.
            Ungefär 50 procent av den alkohol som konsumeras försäljs alltså
            inte på Systembolaget. Även om Systembolaget sköter sitt arbete
            på alla sätt och vis innebär det alltså inte att vi kan undkomma
            de problem som alkoholen kan skapa framför allt när det gäller
            ungdomar.
          </note>
          <note>
            Ett stort problem, som vi alla känner till, är just den illegala
            införseln av alkohol från utlandet. Där har vi under den här vintern
            och den här våren sett en minskning på grund av att den svenska
            kronan har varit så pass låg. Det har inneburit en ganska dramatisk
            sänkning av införseln av alkohol från utlandet. Jag tycker givetvis
            att man bör ta lärdom också av detta.
          </note>
          <note>
            Men det som jag också tror är viktigt är just detta att man,
            som regeringen nu gör, stärker de lokala och regionala och ideella
            organisationerna. Det är ändå på lokalplanet som detta arbete
            måste göras.
          </note>
          <note>
            Man säger ofta när det gäller alkoholfrågorna: Någon borde göra
            någonting. Oftast är det den som står närmast den här ungdomen
            som faktiskt har kapitulerat inför sitt ansvar.
          </note>
          <note>
            Det är glädjande att se att skolorna tar denna fråga på större
            allvar än vad man kanske tidigare har gjort. Ett exempel är det
            material som har tagits fram, som behandlar just alkoholfrågor
            och som heter Prata om alkohol. Det har haft en stor spridning
            i svenska skolor.
          </note>
          <note>
            Kanske har det varit lite tabu att prata om alkoholfrågor i skolorna.
            Men förhoppningsvis har då detta fått en renässans.
          </note>
          <note>
            Låt mig också säga någonting om Kronobergsmodellen, som jag tror
            är en modell som vi ska arbeta mer med. Jag tror också att vi
            har större möjligheter att göra detta nu när vi de facto har fått
            fler poliser i alla svenska polisdistrikt.
          </note>
          <note>
            Jag tror att den fungerar väldigt väl. Det har utvärderingar
            visat. Men jag tror att det finns mycket att göra i andra delar
            av landet, utanför Kronoberg, där man kanske inte arbetar lika
            hårt och lika strukturerat som man gör i Växjö och Kronoberg.
            Jag tror att vi kan bli bättre där.
          </note>
          <note>
            Till sist bara några ord om vad vi kan lära oss. Vad kan vi lära
            oss av att ungdomar i dag dricker? Det som delvis berörs i interpellationssvaret
            är att man ser att många ungdomar faktiskt väljer bort alkohol.
            Samtidigt visar CAN:s senaste studie att de som de facto dricker
            alkohol dricker mer.
          </note>
          <note>
            Där tror jag att det handlar om att vi måste bli bättre på att
            hitta de ungdomar som de facto har problem och gå in med individuella
            åtgärder för att hjälpa de människorna. Det handlar också om att
            stötta föräldrarna i att just vara föräldrar. Jag tror nämligen
            inte att det är lätt i dag att vara tonårsförälder.
          </note>
          <note>
            Där har vi mycket att lära, men regeringen gör också väldigt
            mycket. Därför ser jag med tillförsikt fram emot att vi ska fortsätta
            med den goda utveckling som sker på detta område.
          </note>
          <note type="speaker">
            Anf. 74 Statsrådet MARIA LARSSON (kd):
          </note>
          <note>
            Fru talman! Ja, det finns väldigt mycket att säga om det förebyggande
            arbetet när det gäller drogprevention.
          </note>
          <note>
            Låt mig först säga så här: Jag tror att det är synnerligen viktigt
            att det aldrig tappar i kraft, att det hela tiden pågår, kontinuerligt,
            aktivt och intensivt.
          </note>
          <note>
            Om vi tittar bakåt i historien kan vi se att en del drogpreventionsinsatser
            har toppat när kurvorna har gått upp. Då har intensiteten i droganvändandet
            minskat det här är väldigt tydligt när det gäller narkotikapolitiken.
            Då har också insatserna gått ned, och så har de här kurvorna följt
            efter varandra.
          </note>
          <note>
            Jag tror att det är centralt att vi vet att det här ständigt
            måste pågå, eftersom det hela tiden kommer nya generationer. Det
            måste ske en ständig metodutveckling. Det måste inte minst ske
            lokalt och regionalt. Det är där det gör den största skillnaden.
          </note>
          <note>
            Det är därför som vi har sett till att det finns regionala samordnare
            som kan fungera som supportrar för alla kommuner, som kan få i
            gång kommunerna med det lokala arbetet. Därför är det viktigt
            att vi nationellt svarar för metodutveckling, utvärderar metoder
            och ger lite initiala pengar för att de ska kunna implementeras
            och komma till användning i hela landet.
          </note>
          <note>
            Örebro preventionsmetod är en sådan metod som är framgångsrik.
            Skolan samarbetar med föräldrarna. Föräldrarna är nyckelpersoner
            i det här. Det finns ingen som har större påverkansmöjlighet.
            Och föräldrar behöver få veta att alkoholkonsumtionen har ökat
            med 30 procent i det här landet på tio år.
          </note>
          <note>
            Även om det ligger ett genomsnitt i Europa är Europa den kontinent
            där det dricks allra mest. Det här får konsekvenser. Kanske är
            det de som är skörast och som har de tuffaste omständigheterna
            omkring sig som riskerar att gå in i både ett riskbruk och ett
            missbruk.
          </note>
          <note>
            Där blir det så viktigt vad föräldrar gemensamt beslutar. Fattar
            föräldrar ett gemensamt beslut om hur de ska kommunicera om alkohol
            med sina barn har det betydelse. Det kan vi se. Det är en framgångsrik
            metod. Om föräldrar bestämmer sig kollektivt för att inte bjuda
            sina barn på alkohol hemma och att inte köpa ut får det väldigt
            stor betydelse och genomslag i samhället där man bor och lever.
          </note>
          <note>
            I Stockholm skedde det någonting intressant under den förra studentexamensperioden.
            Man jobbade aktivt från stadens preventionscentrum gentemot föräldrar
            men också gentemot krogar och såg till att alla som hade inbokade
            studentskivor fick restriktioner när det gällde att servera överförfriskade.
            Man levererade kunskap om hur man hanterar det här, vilket under
            den här perioden påtagligt minskade ungdomsfylleriet, krogslagsmålen
            och våldsbrotten.
          </note>
          <note>
            Det får alltså väldigt stora samhälleliga implikationer när vi
            lyckas i det drogpreventiva arbetet. Och det går att förändra.
            Det är det som är den glada nyheten, att det faktiskt går att
            göra någonting åt detta, om vi bara ser till att vi arbetar aktivt,
            involverar rätt personer och har metoder som går att använda och
            sprida.
          </note>
          <note>
            Samma sak är det med Kronobergsmodellen. Det är alltså Rikspolisstyrelsen
            som har beslutat att den ska delges alla polismyndigheter. Men
            polismyndigheterna är självständiga i varje län. Det är därför
            man skriver på det här sättet. Men man för inte ut den för att
            den ska vara en hyllvärmare, utan målsättningen är naturligtvis
            att den ska komma till användning i varje polisdistrikt. Men man
            har inte befogenheter att på central nivå fatta det beslutet.
          </note>
          <note>
            Sedan är det internationella arbetet naturligtvis viktigt. Vi
            måste jobba på det lokala planet, på det nationella planet och
            på det internationella planet, eftersom omvärlden finns runt omkring
            oss och gränshandeln hela tiden pågår.
          </note>
          <note>
            Det förs in mycket alkohol över våra gränser, men det finns också
            ganska mycket myter kring det där. I en undersökning där man har
            frågat Stockholmsungdomar varifrån de får sin sprit och alkohol
            svarar merparten faktiskt att den kommer från inköp på svenska
            Systembolaget.
          </note>
          <note>
            Det handlar alltså om att det är föräldrar och kompisar som langar.
            Det innebär också att det finns ganska stora möjligheter att påverka
            om vi kommer till tals med föräldrar och med dem som langar.
          </note>
          <note type="speaker">
            Anf. 75 EVA-LENA JANSSON (s):
          </note>
          <note>
            Fru talman! Jag tror att det är jätteviktigt att komma till tals
            med föräldrar. Jag tycker att Systembolagets kampanj som har varit
            på tv har varit helt lysande. Den visar tydligt vilka effekter
            alkoholen kan ge bland ungdomar, men även bland vuxna naturligtvis.
            Det är inte bara ungdomar som hanterar alkohol på ett oansvarigt
            sätt.
          </note>
          <note>
            Det stämmer att alkoholkonsumtionen har minskat bland ungdomar,
            men man kan läsa att 61 procent av pojkarna i årskurs 9 drack
            alkohol 2007 och att det för flickor har minskat från 79 procent
            till 67 procent. Då är det fortfarande en majoritet av våra 15-
            och 16-åringar som dricker alkohol, och det är i en ålder när
            man inte har rätt att dricka alkohol och man inte ska ha tillgång
            till alkohol.
          </note>
          <note>
            Det bekymrar mig. Det bekymrar mig jättemycket. Det är jättebra
            att antalet minskar. Vi ser att i England och i Danmark där man
            har möjlighet att köpa alkohol har vi den största andelen ungdomsalkoholister.
            Det är klart att det finns ett samband mellan tillgång och antalet
            alkoholister.
          </note>
          <note>
            Jag tror inte att man ska göra det så lätt för sig att man tror
            att det bara är bland ungdomar med föräldrar med alkoholproblem
            som den här frågan är svår att hantera. Många av dem som får tag
            på alkohol lätt har föräldrar som har alkohol hemma. Så det är
            klart att det hänger ihop.
          </note>
          <note>
            Föräldrarna har naturligtvis det största ansvaret, men jag ser
            också att det behöver göras mycket. Jag har motionerat inför hösten
            om att vi ska dra i gång den Spola-kröken-kampanj som jag själv
            kommer ihåg från 70-talet. Där var idrottsrörelsen med och framstod
            som förebild för vikten av att strunta i alkohol. Jag tycker att
            man ska göra allt som går att göra för att minska alkoholkonsumtionen
            bland ungdomar. Det är viktigt och bör inte lämnas oprövat.
          </note>
          <note>
            När det gäller vad skolorna kan göra tror jag att det är bra
            att man tittar på olika saker och framhåller det som har varit
            bra. Men jag tror också att det är viktigt att man pekar med hela
            handen.
          </note>
          <note>
            Även om polismyndigheterna är självständiga myndigheter tycker
            jag att det vore ett uppdrag att hantera frågan så att man inte
            tittar bort när ungdomar går förbi. En folköl är lika med fyra
            centiliter starksprit. Skulle man tänka på det skulle man kanske
            bli lite mer orolig när man ser ungdomarna som kommer med alkoholen.
            När det gäller kommuners möjlighet att vara aktiva tror jag att
            man där i dag är lite bekymrad på grund av neddragningar både
            i skolan och inom annan verksamhet.
          </note>
          <note>
            Det jag försökte ta upp tidigare var också den ökade införsel
            som sker. Det är inte bara Systembolagssprit. Det är den smugglade
            spriten som kommer in.
          </note>
          <note>
            Nu har man från regeringens sida öppnat för den. Jag har i alla
            fall uppfattat det som att man tidigare har varit motståndare
            mot att ha högre införselkvoter. Så min fråga till Maria Larsson
            är: Står ni fast vid det? Jag har uppfattat det som att ni har
            medverkat till att man kan ta in för andra personer. Jag hoppas
            få ett svar från statsrådet, fru talman, om hur det ligger till
            i den frågan.
          </note>
          <note type="speaker">
            Anf. 76 JAN R ANDERSSON (m):
          </note>
          <note>
            Fru talman! Jag befinner mig i en något märklig situation att
            fundera på att svara på frågorna fast Maria Larsson kommer efteråt.
            Men tillåt mig detta grova etikettsbrott.
          </note>
          <note>
            Ni var också delaktiga i att ta fram beslutet som rörde Internethandel
            för alkohol. Jag vet att detta har diskuterats i olika sammanhang,
            bland annat i den alkohollagsutredning som remisstiden går ut
            på i dag om jag inte har fel.
          </note>
          <note>
            När man tittar på hur detta ser ut i verkligheten tror jag att
            ungdomar inte är riktigt rätt målgrupp för att köpa alkohol via
            nätet. Många gånger handlar det om korta tider när ungdomar vill
            ha alkohol. Att vänta två eller tre dagar fungerar inte.
          </note>
          <note>
            De undersökningar som har gjorts, även om det kanske skulle behövas
            mer data när det gäller just köp av alkohol över Internet, visar
            att det är en försvinnande liten del. Folkhälsominister Maria
            Larsson har sagt att Systemspriten är en väldigt viktig del av
            det som dricks även bland ungdomar. Men om vi har en oregistrerad
            alkoholkonsumtion på närmare 50 procent måste man titta på alla
            delar.
          </note>
          <note>
            Då får man titta på skatterna. Det handlar både om minimiskatter
            och om vilka skatter vi har i Sverige. Det är självklart.
          </note>
          <note>
            Jag skulle också vilja säga något kort om metodutveckling som
            jag tror är viktigt. Det handlar om alla delar i socialt arbete
            när det gäller ungdomar. Vi har kanske varit lite slarviga när
            vi har utarbetat och använt metoder.
          </note>
          <note>
            Kommunerna kanske inte riktigt har fått det stöd som de har behövt
            för att kunna hitta rätt modeller. Där tror jag att vi har ett
            viktigt arbete som politiker. Socialstyrelsen har nu fått i uppdrag
            att se över detta. Det tror jag är en viktig uppgift för att kunna
            hjälpa kommunerna att i sin tur hjälpa föräldrar att bli goda
            föräldrar och att också hjälpa skolorna att våga vara de samtalspartner
            som de behöver vara.
          </note>
          <note type="speaker">
            Anf. 77 Statsrådet MARIA LARSSON (kd):
          </note>
          <note>
            Fru talman! Jag hann aldrig till det europeiska perspektivet
            i det förra svaret, så jag vill gärna ta och besvara de frågorna
            nu. EU-arenan är väldigt viktig för oss att arbeta med. Vi skrev
            tydligt i den första regeringsförklaringen som ligger till grund
            för hela mandatperioden att vår uppgift är att se till att det
            finns en restriktiv alkoholpolitik på plats i Sverige och att
            vi från svensk sida för den. Därför har vi verkat bland annat
            för höjda minimiskatter på alkohol.
          </note>
          <note>
            Det är intressant att se att flera europeiska länder i dag höjer
            sina alkoholskatter. Vi har ett gemensamt problem, inte minst
            med ungdomsdrickandet.
          </note>
          <note>
            Vi har verkat för bättre punktskatter. När punktskattedirektivet
            var uppe och behandlades jag kommer inte riktigt ihåg hur länge
            sedan det är fick vi till stånd, mycket genom svenskt pådrivande,
            en bättre kontroll av alkohol som privatimporteras. Man ska tydligt
            kunna identifiera ursprungsland och därmed också beskatta i mottagarlandet.
            Den alkohol som köps i Tyskland ska kunna beskattas i Sverige.
          </note>
          <note>
            När det gäller Rosengrendomen, som Eva-Lena Jansson talade om
            i sitt första inlägg, var det verkligen inget som vi ville ha
            infört eller bidrog till att införa. Det är ett mål som har legat
            i EG-domstolen. Utslaget blev att Sverige skulle tillåta det här.
            Det var inte mycket förhandlingsutrymme där. När domstolen dömer
            har vi att rätta oss därefter. Det gjorde att vi fick be riksdagen
            att besluta om lagändringar.
          </note>
          <note>
            Men det är viktigt att där säga att även på sådan alkohol ska
            skatt betalas i Sverige. Man har skattskyldighet i Sverige för
            den alkohol som importeras. Det gör att den inte blir så rasande
            mycket billigare, eftersom de svenska skatterna är höga. Det är
            ett av våra två verkningsfulla instrument i den restriktiva alkoholpolitiken.
          </note>
          <note>
            Det handlar om höga skatter på alkohol, och det handlar om försäljningsmonopolet.
            Båda två är väldigt viktiga instrument i den restriktiva alkoholpolitiken.
          </note>
          <note>
            På EU-nivå finns det väldigt mycket mer att göra, skulle jag
            vilja säga. Det finns en samsyn på ett annat sätt i dag. Det finns
            en syn på alkoholen som en folkhälsofråga, inte som en näringslivsfråga
            eller som en handelsfråga längre.
          </note>
          <note>
            Jag kan se att alla länder i dag jobbar mot ungdomsdrickandet.
            Det kommer att vara en av mina prioriterade frågor under ordförandeskapet.
            Vi kommer bland annat att ha en stor expertkonferens här i Stockholm
            i september månad med ministerdeltagande men också med väldigt
            många experter och frivilligorganisationer från många länder.
          </note>
          <note>
            Vi kommer också att vara arrangör för väldens första internationella
            alkoholkonferens, även den i september. Det är första gången som
            det arrangeras en sådan, och vi får förmånen att arrangera den
            tillsammans med WHO.
          </note>
          <note>
            Vi försöker verkligen att vara offensiva i det internationella
            arbetet. Vi är beroende av hur omvärlden ser ut, också för vad
            som händer i Sverige.
          </note>
          <note>
            Visst kommer det väldigt mycket alkohol över gränserna. Jag var
            nere hos tullen i Helsingborg för ett par veckor sedan, såg de
            överlastade bilarna och hörde polisen och tullen berätta om att
            samma bilar kan återkomma flera gånger per vecka. Det handlar
            naturligtvis inte om att det är privat bruk. Det försäljs, många
            gånger till minderåriga ungdomar.
          </note>
          <note>
            Det gäller att kunna bekämpa det med tullens och polisens insatser.
            Därför är det glädjande att både tullen och polisen har fått ökade
            resurser för att kunna göra det arbetet på ett gediget och bra
            sätt.
          </note>
          <note>
            Det är lite av en ojämn kamp, för det är naturligtvis väldigt
            mycket att inventera en enda bil. Man måste lasta ur allting,
            dokumentera allting och sedan skrida till handling. Men det förtar
            inte vikten av att vi gör ett offensivt arbete.
          </note>
          <note type="speaker">
            Anf. 78 EVA-LENA JANSSON (s):
          </note>
          <note>
            Fru talman! Det känns skönt att jag och Maria Larsson är överens
            om att ungdomar inte ska dricka den mängd alkohol de dricker i
            dag och om att det behöver göras mycket.
          </note>
          <note>
            Jag tror att attitydfrågorna är bland det viktigaste vi kan jobba
            med. Jag tror att det behöver lyftas fram förebilder i olika sammanhang
            och på olika sätt för att få ungdomar att förstå att det där med
            att gå på fest inte nödvändigtvis innebär att man måste dricka
            alkohol.
          </note>
          <note>
            Jag tror också att det behöver vidtas kraftfulla åtgärder för
            att minska langningen. När det gäller prevention och höjda straff
            för dem som langar alkohol i stor skala till ungdomar tror jag
            att det skulle påverka vuxnas attityd till langning av alkohol
            om man kunde få en högre straffskala. I dag kanske man tycker
            att det är en alldeles för stor förtjänst för att låta bli. Det
            är bra att polisen arbetar med det aktivt. Jag hoppas att fler
            tar efter Kronobergsmodellen. Jag ser fram emot det.
          </note>
          <note>
            Som sagt: Minska införselkvoterna till Sverige och se till att
            höja alkoholskatten i hela Europa. Det borde vara en prioriterad
            fråga, inte bara för Sverige utan även för övriga europeiska länder.
            Ungdomar förtjänar bättre än att börja sin ungdomstid med att
            bli alkoholister.
          </note>
          <note type="speaker">
            Anf. 79 Statsrådet MARIA LARSSON (kd):
          </note>
          <note>
            Herr talman! Minskade kvoter skulle underlätta för Sverige att
            ha den restriktiva alkoholpolitiken. Det är angeläget. Där har
            vi inte så många supportrar i ministerkretsen ännu. Det gäller
            att tala om det här och söka samarbetspartner för den frågan.
          </note>
          <note>
            Jag tror i likhet med Eva-Lena Jansson att det handlar väldigt
            mycket om attitydfrågor. Vi har sett en attitydförändring exempelvis
            hos pojkar i årskurs 9. Tidigare på 2000-talet var det 80 procent
            som drack och 20 procent som avstod helt och hållet. I dag är
            vi uppe i 40 procent som fattar ett aktivt beslut och avstår.
            Det är en ganska stor förändring över ganska kort tid. Men det
            räcker inte. Vi kan inte nöja oss med det, för det är inte tillåtet
            att konsumera alkohol om man är under 18 år. Det är det budskapet
            som vi måste tala om, vi som är vuxna i landet, vi som är föräldrar,
            vi som är lärare, poliser eller vad vi nu jobbar som. Vi ska vara
            vuxna föredömen som vågar prata alkoholfrågor.
          </note>
          <note>
            Till hjälp har alla föräldrar som har 14-åringar i dagarna fått
            en bok utskickad via Folkhälsoinstitutet. Det är ett led i kampanjarbetet.
            Den heter Tonårsparlören och har kommit tidigare år också. Den
            är ett verktyg för föräldrar om hur man kan kommunicera om alkoholfrågan
            med sina ungdomar. Som sagt kommer den i 14-årsåldern, då man
            vet att det är allt fler ungdomar som testar för första gången.
            Den här boken vet vi är väldigt uppskattad av föräldrarna. Den
            är ett verktyg. Det handlar hela tiden om att hitta nya typer
            av information som når mottagarna, tas emot på rätt sätt och åstadkommer
            handling. Här får vi aldrig sluta söka. Det är därför jag betonar
            så mycket att arbetet måste pågå hela tiden.
          </note>
          <note>
            Vi vet också att vi har 385 000 barn som växer upp i familjer
            och hem där det finns riskbruk eller missbruk. Det är en otroligt
            stor mängd barn. De har fem gånger förhöjd risk att hamna i missbruk
            eller kriminalitet under sitt liv. Därför är det av hög angelägenhetsgrad
            att vi minskar totalkonsumtionen av alkohol.
          </note>
          <note>
            Överläggningen var härmed avslutad.
          </note>
          <note>
            16 § Svar på interpellation 2008/09:553 om brottsofferjourer
            med HBT-inriktning
          </note>
          <note type="speaker">
            Anf. 80 Statsrådet MARIA LARSSON (kd):
          </note>
          <note>
            Herr talman! Elisebeht Markström har frågat mig vilka initiativ
            jag avser att ta för att den enda befintliga brottsofferjouren
            med uttalad HBT-kompetens ska tilldelas långsiktig finansiering
            för fortsatt verksamhet med innehåll där de tre områdena våld
            i samkönade relationer, hatbrott och hedersrelaterat våld och
            förtryck ryms.
          </note>
          <note>
            RFSL:s brottsofferjour bedriver en unik och värdefull verksamhet.
            Jag håller med om att det är viktigt att möta behoven av skydd
            och stöd för HBT-personer som utsätts för våld, oavsett våldets
            karaktär. Därför beslutade regeringen den 28 maj i år om att öppna
            upp villkoren för det statsbidrag som RFSL:s brottsofferjour får
            del av. Det innebär i praktiken att brottsofferjouren kommer att
            kunna använda statsbidraget även för annan brottsofferverksamhet
            än den som berör personer som har blivit utsatta för våld i nära
            relationer.
          </note>
          <note>
            Det finns ett stort behov av kunskaps- och verksamhetsutveckling
            för att bättre möta behovet av skydd och stöd för personer som
            utsätts för våld i samkönade relationer. Vi vet visserligen att
            våld i samkönade relationer och mäns våld mot kvinnor i nära relationer
            har många likheter. Men det finns också olikheter, vilket gör
            att särskild kunskap om våld i samkönade relationer behövs. Detta
            är något som regeringen har uppmärksammat i handlingsplanen för
            att bekämpa mäns våld mot kvinnor, hedersrelaterat våld och förtryck
            samt våld i samkönade relationer.
          </note>
          <note>
            Genom åtgärderna i handlingsplanen vill regeringen skapa förutsättningar
            för en långsiktig ambitionshöjning inom området. En av åtgärderna
            är att Nationellt centrum för kunskap om mäns våld mot kvinnor,
            NCK, har fått i uppdrag av regeringen att utöka sitt arbete med
            informations- och kunskapsspridning till att omfatta även våld
            i samkönade relationer. Bland åtgärderna ingår också att bidragen
            till såväl brottsofferverksamhet för HBT-personer som andra kvinno-
            och brottsofferjourer har stärkts.
          </note>
          <note>
            Brottsförebyggande rådet har fått i uppdrag att följa upp och
            utvärdera åtgärderna i handlingsplanen. En delredovisning ska
            lämnas den 31 januari nästa år och uppdraget ska slutredovisas
            den 31 december 2010.
          </note>
          <note type="speaker">
            Anf. 81 ELISEBEHT MARKSTRÖM (s):
          </note>
          <note>
            Herr talman! Jag tackar statsrådet för svaret. Det var innehållsmässigt
            mycket glädjande, får jag säga. Här får vi veta att regeringen
            alldeles nyligen har fattat beslut om att öppna upp villkoren,
            så att den nationella brottsofferjouren för HBT-personer också
            ska kunna använda medlen till annan verksamhet än det begränsade
            som det tidigare har varit tal om.
          </note>
          <note>
            Att jag har ställt den här interpellationen har sin bakgrund
            i att jag har kunnat konstatera att den här brottsofferjouren
            har stått utan stöd från den 1 januari i år. Den har inte haft
            sin finansiering färdig på det sätt som den har haft under rätt
            många år tidigare. Det bekymrar naturligtvis alla som arbetar
            med brottsofferfrågor. Den här gruppen av brottsoffer behöver
            bemötas med särskild kompetens, och det är just vad den nationella
            brottsofferjour som finns här i Stockholm har. Nu finns det några
            sådana till, det vet jag. Det har Maria Larsson svarat på i en
            tidigare interpellation. Det var upplysande att få veta det. Men
            nationellt är det nog så att det är den här verksamheten som så
            många runt om i landet söker sig till.
          </note>
          <note>
            Visst kan man väl fundera lite grann över varför just denna brottsofferjour
            har stått ofinansierad. Vad är bakgrunden till det? Regeringen
            satsar rätt mycket pengar på brottsofferstöd som en konsekvens
            av handlingsplanen vad gäller mäns våld mot kvinnor. Där nämns
            också våld i samkönade relationer alldeles särskilt.
          </note>
          <note>
            Men när vi kommer till hatbrotten och hedersbrotten är det alltså
            inte alls finansierat i den här verksamheten i år. Det har bekymrat
            mig, särskilt mot bakgrund av att Maria Larsson i januari i år,
            tror jag, i en interpellationsdebatt sade till Marianne Berg att
            den här brottsofferjouren kunde söka medel hos Socialstyrelsen
            och Brottsoffermyndigheten, vilket visade sig vara ett mindre
            gott råd, för ingen av dem kunde fördela pengarna på det sätt
            som vi nu efterfrågar.
          </note>
          <note>
            Det handlar alltså om långsiktig finansiering över tid, kanhända
            inte med ett eget anslag det är inte det jag säger men med en
            långsiktig finansiering, så att man inte behöver hålla på år för
            år och söka projektmedel. Den tiden är redan förbi. Det har redan
            gjorts. Brottsoffermyndigheten har gett stöd för uppbyggnaden
            av den här verksamheten. Nu är det dags att gå över till eller
            rent av fortsätta med den fastare finansiering som har funnits
            under de senaste tre åren.
          </note>
          <note>
            Jag skulle vilja fråga statsrådet med anledning av det svar som
            vi har fått och det beslut som regeringen fattade den 28 maj:
            Är det fråga om långsiktig finansiering, eller är det fortfarande
            fråga om projektbidrag? Från vilken myndighet avser Maria Larsson
            att fördela just de här pengarna? Det är väldigt viktigt för dem
            som är ansvariga för verksamheten att få det klart för sig.
          </note>
          <note>
            Att det finns medel för verksamheterna som rör våld i samkönade
            relationer känner jag till. Jag vet också att just den här organisationen
            ihop med kvinnojourerna och brottsofferjourerna ska göra ett gott
            arbete för pengarna. Här är alltså frågan om detta är en långsiktig
            finansiering. Kommer Maria Larsson att till nästa års regleringsbrev
            se till att den här finansieringen finns inrymd under någon myndighet
            för långsiktig finansiering?
          </note>
          <note type="speaker">
            Anf. 82 Statsrådet MARIA LARSSON (kd):
          </note>
          <note>
            Herr talman! Det som regeringsbeslutet som vi tog den 28 maj
            2009 innebär är att vi öppnar upp villkoren för det statsbidrag
            som RFSL:s brottsofferjour tar del av. Den ändring som vi har
            skrivit in i Socialstyrelsens regleringsbrev är att satsningen
            på brottsofferverksamhet för homo-, bi- och transpersoner som
            utsatts för våld i nära relationer fortsätter. Under 2009 ska
            Socialstyrelsen fördela 2 500 000 kronor till organisationer som
            främjar brottsofferverksamhet för homo-, bi- och transpersoner
            särskilt med avseende på individer som utsatts för våld i nära
            relationer.
          </note>
          <note>
            Nu kan alltså bidraget omfatta även verksamhet för hatbrottsoffer
            eller offer för hedersrelaterat våld. Ändringen i villkoren innebär
            helt enkelt att RFSL:s brottsofferjour inte kommer att drabbas
            av återbetalningskrav om de använder statsbidraget till verksamhet
            för hatbrottsoffer eller offer för hedersrelaterat våld. Vi såg
            att det inte alltid går att separera. Man får verksamheter av
            olika slag. Det blev en ohållbar situation, som vi bedömde det.
            Därför öppnar vi för att bidraget ska kunna användas också för
            den typen av verksamhet riktad till individer som har utsatts
            för den typen av brott.
          </note>
          <note>
            När det handlar om den långsiktiga finansieringen måste jag säga
            att liksom alla andra bidrag till ideell verksamhet är regeringens
            beslut om stöd till brottsofferverksamhet för HBT-personer tidsmässigt
            avgränsat till det statliga budgetåret. Så är det för alla ideella
            organisationer. Regeringen har dock, bland annat i Socialstyrelsens
            regleringsbrev, aviserat att de här 2,5 miljoner kronorna ska
            avsättas under 2010 för brottsofferverksamhet under förutsättning
            att riksdagen också anvisar medel för ändamålet.
          </note>
          <note>
            Det är inte så många saker som vi redan säger att vi för 2010
            avsätter de här pengarna till. Allting är ju en öppen fråga tills
            budgeten är beslutad, men avsikten är att också under 2010 kunna
            göra det här. Det är alltså lika mycket pengar som under 2008
            och 2009.
          </note>
          <note>
            Samma sak gäller kvinnojoursverksamheten. Det handlar egentligen
            om att kommunerna via socialtjänstlagen har ett ansvar för att
            ge stöd, skydd och hjälp åt sina kommunmedborgare. Det är samma
            typ av verksamhet som de här frågorna handlar om. De ryms också
            i det som är kommunens ansvarsområde. Därför måste kommunen fortsatt
            vara huvudman. Det vi har gjort är ju att uppmana kommunerna att
            samarbeta med frivilligorganisationer, kvinnojourer och brottsofferjourer,
            och att de får del av de bidragsmedel som vi särskilt har avsatt
            för den här verksamheten, vilket som säkert Elisebeht Markström
            känner till är ganska stora pengar.
          </note>
          <note type="speaker">
            Anf. 83 ELISEBEHT MARKSTRÖM (s):
          </note>
          <note>
            Herr talman! Tack för svaret, statsrådet! Jag vet också att det
            naturligtvis är år för år. Icke förty är det så att en del anslag
            återkommer år för år. Brottsoffermyndigheten fördelar ju varje
            år ett bidrag till Brottsofferjourernas Riksförbund, ett rätt
            stort sådant också. Socialstyrelsen har i många år, så länge jag
            kan överblicka, faktiskt också finansierat riksorganisationernas
            verksamhet.
          </note>
          <note>
            Det är på samma sätt med den här jouren, även om den är mer konkret
            därför att man också tar emot hjälpsökande i just den här verksamheten.
            Men det får ses som en nationell angelägenhet, och det är ett
            intressant utvecklingsarbete som pågår där. Finns det någonstans
            i landet samlad kunskap om HBT-gruppens brottsutsatthet är det
            just på den här brottsofferjouren. Därför kan den inte behandlas
            som en kommunal fråga. Då skulle ansvaret falla på Stockholms
            stad, och jag tror inte att de är intresserade av att stå för
            finansieringen för hela landet.
          </note>
          <note>
            Den här verksamheten kan heller inte sägas rymmas inom det länsstyrelsen
            fördelar vad gäller utveckling av brottsofferarbete ute i landet
            som kvinnojourerna, brottsofferjourerna och även tjejjourerna
            kan ta del av. Det här är en annorlunda verksamhet som måste få
            sin finansiering på ett lite annorlunda sätt än det traditionella.
            Omöjligt är det inte, men det är bra att få höra att regeringen
            också för 2010 i vart fall tänker sig att lägga fram för riksdagen
            att fatta beslut om samma summa också för nästa år.
          </note>
          <note>
            När det gäller brottsofferstöd över huvud taget sade statsrådet
            att det är en angelägenhet för kommunerna. Förvisso är det så
            och har varit under många herrans år. Det har till och med blivit
            skarpare. Man ska , inte bör, se till att brottsoffer får den
            hjälp och det stöd de behöver.
          </note>
          <note>
            Jag undrar om statsrådet kanhända har nåtts av den diskussion
            som pågår ute i landet nu, där kommunerna går från ideell verksamhet
            till att upphandla kvinnojoursverksamhet. Det är det jag tänker
            på i första hand. Det är ett litet stickspår. Jag inser det. Men
            eftersom statsrådet nämnde just det ansvaret kan jag förmedla
            att det är en sådan utveckling på gång ute i landet, ute i självaste
            verkligheten. Ideella kvinnojourer som i många herrans år har
            finansierats med verksamhetsbidrag från kommunerna, kanske från
            flera kommuner gemensamt till och med till en kvinnojour, nu omfattas
            av upphandling från kommunerna. Det är en utveckling som är oerhört
            annorlunda än vi har sett tidigare.
          </note>
          <note>
            Det är ett stickspår. Jag inser det. Jag får kanhända återkomma
            med den frågan i en annan interpellationsdebatt.
          </note>
          <note>
            Det svar som jag har fått i dag när det gäller att just stödet
            till den brottsofferjour som får sägas vara HBT-jouren i Sverige
            också kan användas till annat än hjälp vid våld i samkönade relationer,
            det vill säga öppnas för alla brottsoffergrupper som kommer dit,
            är oerhört glädjande. Jag tackar så mycket för det svaret.
          </note>
          <note type="speaker">
            Anf. 84 Statsrådet MARIA LARSSON (kd):
          </note>
          <note>
            Herr talman! Det är sällan man kan ge så konkreta och jag hoppas
            glädjande besked i en interpellationsdebatt så det gläder också
            mig.
          </note>
          <note>
            Sedan kan vi säga att det finns några ställen till, även om RFSL:s
            brottsofferjour i Stockholm tror jag var först med att ha en unik
            verksamhet. Vi har HBT-jouren för lesbiska och bisexuella kvinnor
            i Norrköping och kvinnojouren i Norrköping i samarbete med RFSL,
            en verksamhet som startade 2007 för homo-, bisexuella och transkvinnor
            som också har telefonjour.
          </note>
          <note>
            Jag kan bara nämna att inom ramen för regeringens satsning på
            att stimulera kvinnofridsarbete har verksamheten för våldsutsatta
            kvinnor i samkönade relationer också beviljats bidrag via den
            kommunala potten.
          </note>
          <note>
            Jodå, jag befinner mig i verkligheten, och jag får lite olika
            signaler. Låt mig säga att den utvärdering som vi ska göra när
            det gäller kvinnojoursarbetet och hur det ser ut i de olika kommunerna
            naturligtvis blir viktigt, intressant och vägledande för fortsättningen.
            Även om man från kommunernas sida samarbetar med ideella organisationer
            och i vilken form man än gör det är det viktigt att säga att kommunen
            fortsatt är den som har ansvaret för att se till att stöd och
            hjälp erbjuds på ett bra sätt och naturligtvis för att kunna följa
            upp verksamheten och se till att den håller en fullgod kvalitet.
            Utvärdering är viktigt i alla sammanhang, både när det gäller
            staten gentemot kommunerna och kommunerna gentemot olika verksamhetsutövare.
          </note>
          <note>
            Med det ber jag att få tacka för debatten.
          </note>
          <note>
            Överläggningen var härmed avslutad.
          </note>
          <note>
            17 § Svar på interpellation 2008/09:550 om svensk närfångad fisk
          </note>
          <note type="speaker">
            Anf. 85 Jordbruksminister ESKIL ERLANDSSON (c):
          </note>
          <note>
            Herr talman! Göran Persson i Simrishamn har frågat mig vad mina
            rekommendationer är till livsmedelskedjor, skolkök, restauranger
            och allmänhet avseende svensk närfångad fisk.
          </note>
          <note>
            Jag kan börja med att konstatera att jag delar Göran Perssons
            syn att yrkesfiskarnas egen märkning Närfiskat är ett initiativ
            som ska uppmärksammas av flera skäl. Märkningen Närfiskat ger
            konsumenten viktig information om var och hur fisken är fångad.
            Det är väl känt att långa transporter av mat bör undvikas av miljöskäl.
            Närfiskat är dessutom ett initiativ som kan gynna det lokala kustnära
            samhället, vilket är positivt. Större delen av fiskerinäringen
            är lokaliserad till landsbygden. Att verka för en fortlevnad och
            hållbar utveckling av fiskerinäringen är en del i att skapa en
            levande landsbygd. Det är viktigt att vi har ett livskraftigt
            småskaligt kustnära fiske.
          </note>
          <note>
            Torsk är, från en kommersiell synpunkt, en av de viktigaste arterna
            i det svenska fisket. Torsk är god och nyttig mat, och det är
            inget fel i att äta lagligt fångad fisk. Torskbeståndet i östra
            Östersjön visar på en positiv utveckling. Även forskare och WWF
            påtalar att så är fallet. Denna torsk är inte längre rödlistad
            enligt WWF:s egen listning. Det internationella havsforskningsrådet
            Ices rekommenderar att torskfisket där kan öka. Det är med glädje
            jag konstaterar att våra förvaltningsåtgärder och politiska beslut
            har bidragit till denna utveckling. Jag kommer att fortsätta verka
            för att torsken förvaltas på ett ansvarsfullt sätt för att nå
            en långsiktig hållbarhet.
          </note>
          <note>
            Jag välkomnar näringens projekt Närfiskat och jag är positiv
            till att vi i Sverige äter svensk närfångad fisk.
          </note>
          <note>
            Anf. 86 GÖRAN PERSSON i Simrishamn (s):
          </note>
          <note>
            Herr talman! Jag tackar jordbruksministern tillika fiskeministern
            för svaret. Det råder väl inget tvivel om att vi är överens om
            det goda i att Närfiskat har kommit in. Jag hade inte mer än precis
            lämnat in interpellationen förrän man släppte på rödlistningen
            av torsken. Det är positivt att vi nu också tillsammans kan inse
            att torsken, i varje fall det östra beståndet, är räddad. Man
            kan nu fiska i det östra beståndet med gott samvete och inte minst
            äta den torsk och annan fisk som kommer därifrån.
          </note>
          <note>
            Herr talman! Jag tycker att det är på sin plats att först och
            främst tala om vad Närfiskat egentligen är. Det är ett initiativ
            från fiskbranschen för att förbättra informationen till konsumenten.
            Man vill gå ännu längre än EU:s regler och berätta om var fisken
            är fiskad, alltså i närområden runt Sveriges kuster och insjöar.
            Det är viktigt med korta avstånd mellan fångstplats och försäljningsställe.
            Det ska även vara korta tider mellan fångstdatum och försäljning.
            Detta främjar kvalitet och minskar onödiga transporter. Vi vet
            att Sveriges konsumenter vill veta mer om var fisken kommer ifrån.
          </note>
          <note>
            Med Närfiskat kan man tala om var fisken har sitt ursprung, vilken
            båt det är som har fiskat den och när den är såld till en förstahandsmottagare.
            Som konsument får man viktiga kunskaper om den fisk man köper
            hos fiskhandlare som är medlemmar i Närfiskat. Det finns medlemmar
            som är såväl fiskare som mottagare av fisken samt grossister,
            restauranger, affärer och så vidare.
          </note>
          <note>
            Jag kan nämna några punkter för Närfiskat.
          </note>
          <note>
            Fisken ska vara fångad inom lagstadgad svensk fiskekvot och med
            godkända metoder. Den ska vara fångad av licensierade svenska
            fiskare. Den ska saluföras av Fiskeriverket auktoriserade förstahandsmottagare
            eller via dokumenterad direktförsäljning. Den ska ha hanterats
            av yrkesfiskare och fiskhandlare med flera som har genomgått utbildning
            och tecknat avtal med Närfiskat. Medlemmarna granskas. Det ska
            finnas dokumentation från fångsten ända fram till detaljhandeln
            för att man ska kunna ha full spårbarhet. Även denna dokumentation
            ska vara tillgänglig för konsumenten vid försäljning.
          </note>
          <note>
            Jag tycker att det är viktigt att vi får fram detta så att det
            sprids. När vi letar efter fisk där den säljs ska vi kunna se
            att det finns Närfiskat. Detta gäller längs hela Sveriges kuster
            uppifrån den västra kusten vid Marstrand runt om sydkusten och
            ända upp till Luleå. Där finns såväl fiskare som fiskhandlare
            och restauranger och affärer som begagnar sig av denna metod Närfiskat.
          </note>
          <note>
            Vad kan man då säga om hur detta ska nå ut? Och vad ska det göra
            för nytta? Vi vänder den trend som har varit rådande sedan tidigare
            att man skulle äta fisk i allmänhet och svensk torsk i synnerhet
            med dåligt samvete. Eskil Erlandsson skriver i sitt svar att det
            inte är något fel i att äta lagligt fångad fisk. Jag skulle vilja
            påstå att det är fel att inte äta lagligt fångad fisk.
          </note>
          <note>
            Det är bra att fiskeministern och jag är överens om detta, men
            jag skulle ändå vilja gå vidare med en fråga. Jag vet att man
            nu har kommit med en utredning vad gäller den kustnära och närfångade
            fisken. När denna utredning går vidare skulle kanske även initiativet
            med Närfiskat och vad det har för betydelse kunna ingå. Hur når
            vi ut med denna information ännu bättre?
          </note>
          <note type="speaker">
            Anf. 87 Jordbruksminister ESKIL ERLANDSSON (c):
          </note>
          <note>
            Herr talman! Jag tackar Göran Persson för interpellationen. Det
            är en viktig frågeställning som är under debatt. Jag tycker att
            det småskaliga kustnära fisket är speciellt viktigt. Det är viktigt
            för mig därför att det handlar om att värna men också utveckla
            en levande landsbygd i alla olika delar av Sverige.
          </note>
          <note>
            Det är viktigt eftersom detta fiske ger möjlighet att ge liv
            åt Sveriges långa kust. Det är också i detta fiske som vi kan
            ha en stor del av vårt framtida fiske i Sverige.
          </note>
          <note>
            Vi vet en del om denna typ av fiske, dock ej tillräckligt. Av
            det skälet har regeringen på regeringssammanträdet i torsdags
            bett ansvarig myndighet, Fiskeriverket, att komma med förslag
            på hur detta fiske ska kunna utvecklas detta efter det att fisket
            har kartlagts och analyserats.
          </note>
          <note>
            Det här är viktigt för mig, för jag vill öka det som är under
            fråga i interpellationen, det vill säga Närfiskat. Det ger nämligen
            fördelar ur miljösynpunkt. Det ger fördelar i form av ökad sysselsättning
            och det ger en ökad kunskap hos konsumenter om produktionskedjan.
            Det skapar också en viss trygghet hos oss konsumenter, tycker
            jag. Därtill kan läggas att det borde ha en positiv inverkan på
            kvaliteten hos den goda fisken.
          </note>
          <note>
            Anf. 88 GÖRAN PERSSON i Simrishamn (s):
          </note>
          <note>
            Herr talman! Jag instämmer i att det inte minst handlar om kvaliteten
            och om bättre fisk. Det kanske ligger bland annat i detta; ibland
            får man fisk som inte är som den ska vara. Den är som bäst när
            den är som färskast och när man vet hur man ska handha fisken.
            Det kan också vara en del i hur man ska gå till väga för att nå
            ut med budskapet.
          </note>
          <note>
            Det nämndes här hur viktigt detta är inte minst för bygden. Eftersom
            jag har mina huvudsakliga frågor i kulturen vet jag att fiskare
            och våra kustsamhällen med hamnar och mindre hamnar som inte har
            någon större verksamhet är viktiga också för kulturen i vårt land.
            Det handlar om kulturhamnar. Vi ska kunna ha levande hamnar med
            mindre båtar som tar i land fisken och får avsättning för densamma.
          </note>
          <note>
            Vi är i ett läge där vi har en ökande mängd torsk. Det har man
            genom forskning kommit fram till. Huruvida vi ska använda denna
            ökande mängd som ökade kvoter behöver vi inte ta upp i den här
            debatten. Vi kanske ska handskas med detta på olika vis. Men vi
            vet i alla fall att torsken inte är hotad i det östra beståndet,
            och därför kan vi med gott samvete fiska upp den.
          </note>
          <note>
            Fiskarna måste alltså få avsättning för sin fisk. Som jag nämnde
            i min interpellation är det viktigt att man går vidare till försäljningsställen,
            inte minst till kommuner och restauranger. Då kanske ungdomarna
            lär sig att äta och handha torsk. I skolan, i hemkunskapen på
            högstadienivå, lär man sig att tillreda olika sorters mat. Även
            där bör man lära sig att tillreda fisk. Okej det går att mätta
            magen med fiskpinnar, men det kanske inte är det mest kulinariska
            man kan laga av torsk och annan fisk.
          </note>
          <note>
            Det är viktigt att vi når ut och att informationen finns. Torsken
            är räddad, och vi kan använda den på ett bra sätt. Via priset
            och det sätt man handskas med det hela på via mellanhänder kan
            man nå ut till olika led så att alla lär sig detta. Man ska under
            sin uppväxt även äta svensk närfiskad fisk.
          </note>
          <note>
            Jag vill också nämna att det inte bara är ett fåtal som är medlemmar
            i konstellationen Närfiskat. Det är hundratals fiskare, fiskhandlare,
            grossister och affärer. Man kan gå in på Sveriges Fiskares Riksförbunds
            sida och titta vilka som är medlemmar där; vilka båtar, grossister,
            fiskhandlare med flera som är med där. Det är en öppen handling,
            och allmänheten kan ta del av alla dokument.
          </note>
          <note>
            Jag tycker också att vi ska slå ett slag just för att man i skolor
            och kommuner, som jag skrev, ska få handskas ännu mer med torsken.
            Man kanske också ska göra en kartläggning av hur det här fungerar
            och vilka som har anslutit sig och inte.
          </note>
          <note type="speaker">
            Anf. 89 Jordbruksminister ESKIL ERLANDSSON (c):
          </note>
          <note>
            Herr talman! Jag är alltså glad över det initiativ som har tagits
            till projektet Närfiskat. Jag tycker därtill att det är upp till
            näringens organisationer att utveckla verksamheten så att fler
            ansluter sig till projektet. Men det är också upp till näringens
            organisationer att göra reklam för sitt projekt bland oss konsumenter
            för att på så sätt ytterligare utveckla sin verksamhet.
          </note>
          <note>
            Som jag sade i mitt tidigare inlägg tycker jag att detta är en
            viktig frågeställning, och jag vill än en gång tacka för den interpellation
            som har avgivits.
          </note>
          <note>
            Anf. 90 GÖRAN PERSSON i Simrishamn (s):
          </note>
          <note>
            Herr talman! Då kan jag bara kort avsluta med att säga att vi
            är överens om att Närfiskat är bra för fisken, och för torsken,
            eftersom man fiskar efter de rekommendationer och den forskning
            som finns. Det är bra för miljön, och vi slipper transporter om
            vi kan använda den fisk vi har i vår närhet. Det är bra för kvaliteten;
            att vi får mat som är av högsta kvalitet och som är nyttig att
            äta.
          </note>
          <note>
            Jag vill bara avsluta med att säga att jag hoppas att det under
            Sveriges ordförandeskap nästa halvår vid något tillfälle serveras
            svensk torskfilé tillsammans med god potatis och lingon så att
            man även på högsta EU-nivå vet att vi här i Sverige kan handskas
            med och tillaga fisk.
          </note>
          <note type="speaker">
            Anf. 91 Jordbruksminister ESKIL ERLANDSSON (c):
          </note>
          <note>
            Herr talman! En av mina övergripande prioriteringar under det
            svenska ordförandeskapet är att föra ut den svenska synen att
            vi måste ha ett uthålligt fiske i alla delar av unionen.
          </note>
          <note>
            Överläggningen var härmed avslutad.
          </note>
          <note>
            18 § Svar på interpellationerna 2008/09:526 och 529 om kvotering
            till bolagsstyrelser
          </note>
          <note type="speaker">
            Anf. 92 Integrations- och jämställdhetsminister NYAMKO SABUNI
            (fp):
          </note>
          <note>
            Herr talman! Gunvor G Ericson har frågat mig vilka åtgärder jag
            avser att vidta för att åstadkomma en jämställdhet i kommunala
            och landstingskommunala bolag och styrelser och vilken tidsplan
            som finns för detta, vilka åtgärder jag avser att vidta för att
            åstadkomma en jämn könsbalans i börsbolag och vilken tidsplan
            det finns för det, om jag avser att låta utreda möjligheterna
            att införa kvotering som metod liknande det som finns i Norge
            och Finland för att nå mer jämställda styrelser samt om jag är
            beredd att skjuta till pengar till utbildning för börsbolagens
            valberedningar och rekryterare för att de ska kunna rekrytera
            på jämställt sätt.
          </note>
          <note>
            Eva-Lena Jansson har frågat mig om jag avser att verka för en
            lagstiftning liknande den man har i Norge när det gäller representation
            i bolagsstyrelser.
          </note>
          <note>
            Eftersom dessa frågor berör varandra har jag valt att besvara
            båda interpellationerna i ett gemensamt svar.
          </note>
          <note>
            Frågan om kvotering är särskilt aktuell nu när börsbolagen haft
            sina årsstämmor och andelen kvinnor inte nämnvärt ökat i bolagsstyrelserna.
            Självklart är jag inte nöjd med detta resultat. Jag har i många
            sammanhang framfört att regeringen tycker att det är viktigt att
            andelen kvinnor på chefspositioner och i styrelser ökar, såväl
            i statligt ägda bolag och myndigheter som i privata företag. Regeringen
            anser att lagstadgad kvotering av kvinnor och män till bolagsstyrelser
            inte är en lämplig metod för att förbättra jämställdheten i näringslivet,
            då styrelsernas sammansättning är en ägarfråga.
          </note>
          <note>
            Regeringen har varit framgångsrik i att öka andelen kvinnor i
            de statliga bolagen genom att aktivt arbeta med frågan. I dag
            är 48 procent av styrelseledamöterna i de statliga helägda bolagen
            kvinnor och 52 procent män. I de helägda och delägda bolagen var
            uppdelningen 46 procent kvinnor och 54 procent män. När det gäller
            ordförande har andelen kvinnor ökat från 33 procent till 35 procent.
            Regeringen vill vara en förebild i arbetet med att få in fler
            kvinnor i bolagsstyrelserna.
          </note>
          <note>
            Regeringen har även vidtagit andra åtgärder för att öka jämställdheten
            i bolag och styrelser. I december 2008 beslutade regeringen om
            ett nationellt styrelseprogram för kvinnor. Insatsen ska synliggöra
            och lyfta fram kompetenta kvinnor som kan sitta i olika bolagsstyrelser.
            Det ska även sprida goda exempel och skapa en debatt om vikten
            av att ha fler kvinnor på styrelseposter utifrån ett tillväxtperspektiv.
          </note>
          <note>
            När det gäller balansen mellan kvinnor och män i bolagens styrelser
            spelar valberedningarna en väsentlig roll. Det är de som ska kunna
            se och föreslå de kompetenta kvinnor som finns och vilkas kunskap
            måste tas till vara i de olika styrelserna. Regeringen har skrivit
            till valberedningsordförande i alla noterade bolag och uppmanat
            dem att skicka oss den motivering till den föreslagna styrelsen
            som enligt svensk kod för bolagsstyrelser ska upprättas och som
            presenterats för bolagsstämman. Syftet är att få en korrekt bild
            av hur valberedningarna arbetar för att uppnå en jämn könsfördelning
            i styrelserna.
          </note>
          <note>
            Regeringens satsning på kvinnors företagande med 100 miljoner
            kronor per år under 20072009 är också ett led i arbetet. Ju fler
            kvinnor som driver företag och får operativa erfarenheter, desto
            större blir rekryteringsbasen till bolagsstyrelser och företagsledningar.
            Fler företagande kvinnor bidrar även till en starkare ekonomisk
            utveckling och jämnare fördelning av resurser.
          </note>
          <note>
            Regeringen har också beviljat sammanlagt 125 miljoner kronor
            till Sveriges Kommuner och Landsting (SKL) för att stödja kommunerna
            och landstingen i deras arbete med att göra sina verksamheter
            jämställda. Inom programmet Hållbar jämställdhet fördelar SKL
            dessa utvecklingsmedel till kommuner och landsting som på olika
            sätt vill att deras verksamheter ska bli mer jämställda. Jag tycker
            att det är glädjande att det finns ett så stort intresse i hela
            landet för att arbeta systematiskt med jämställdhetsfrågor i olika
            kommunala verksamheter och processer, från beslutsfattande till
            bemötande av medborgare. Jag är övertygad om att detta arbete
            också kommer att leda till att kommunala och landstingskommunala
            bolag och styrelser får en jämnare könsfördelning.
          </note>
          <note>
            Regeringens insatser handlar mycket om att förändra attityder
            inte bara bland ägare till börsbolag och andra företag utan i
            hela samhället. Den senaste tidens diskussion i medierna om valberedningars
            och styrelsers sammansättning tycker jag visar på att det finns
            anledning att tro att en attitydförändring är på gång.
          </note>
          <note>
            Det borde också ligga i ägarnas eget intresse att de valberedningar
            som väljs på stämmorna har den kompetens som behövs för att kunna
            rekrytera på ett jämställt sätt. Därför är det inte aktuellt att
            ge några medel för utbildning av valberedningar och rekryterare.
          </note>
          <note>
            På frågan om tidsplanen för olika åtgärder är svaret att regeringen
            redan arbetar med dessa frågor.
          </note>
          <note type="speaker">
            Anf. 93 GUNVOR G ERICSON (mp):
          </note>
          <note>
            Herr talman! Tack för svaret, statsrådet!
          </note>
          <note>
            Det är bra att jämställdhetsministern är tydlig med att ni inte
            vill ta till verkningsfulla metoder, även om jag beklagar att
            ni inte ännu vågar det.
          </note>
          <note>
            I svaret säger ni att kvotering av kvinnor och män till bolagsstyrelser
            inte är en lämplig metod. Men jag säger som så många andra: Jag
            skulle inte vilja ha kvotering, men kvotering är en fungerande,
            effektiv metod. Det är inget mål, men det är en metod som fungerar.
            Vänta-och-se-politik ger inte resultat tvärtom.
          </note>
          <note>
            I dag har Andra AP-fondens index över kvinnorepresentation kommit.
            Vi ser tydligt att andelen kvinnor gick upp 20022004, sedan började
            plana ut 2006 och 2007 för att till och med gå ned 2008. Det är
            nu en liten ökning så att vi kommer upp i 19,1 procent. Det innebär
            fortfarande 80 procent män. Den dolda kvoteringen fortsätter.
          </note>
          <note>
            I mer än tio år har vi diskuterat det här. När det politiska
            trycket försvann stannade utvecklingen av. Regeringen har skjutit
            till pengar för att utbilda kvinnor. Javisst, det är jättebra.
            Men är det verkligen kvinnorna som behöver utbildas? Är det inte
            valberedningarna som behöver utbildas för att lära sig att rekrytera
            med genusglasögonen på?
          </note>
          <note>
            Staten nådde målet om minst 40 procent kvinnor i sina bolag 1998.
            Det var tio år sedan, så det är inte nuvarande regerings förtjänst.
            Men hur ser det då ut i de kommunala bolagen? Ja, där är det 21
            procent kvinnor. Landstingen har färre bolag men bättre kvinnorepresentation
            med sina 35 procent. I de politiska organisationerna ser det bättre
            ut. Men det räcker inte. Bara var femte styrelseledamot i kommunala
            bolag är kvinna. Det visar tydligt att mer behöver göras.
          </note>
          <note>
            Flera partier har tagit efter Miljöpartiets modell med kvoterade
            listor, och det har gjort att vi har nått framgång i våra kommunfullmäktige
            och landstingsfullmäktige och även här i riksdagen.
          </note>
          <note>
            Jag har ställt frågor, och den första handlar om kommun- och
            landstingsägda bolag. I svaret hänvisas till ägarna och en peng
            till Sveriges Kommuner och Landsting, men ägarna är politiska
            församlingar. Om ni vill kan staten gå in och fastställa spelregler,
            till exempel som staten har gjort att varje kommun ska ha ett
            dagis, ett bibliotek, en skola eller att kommunfullmäktige ska
            ha minst 31 ledamöter. Så om jämställdhetsministern ville skulle
            ni i regeringen kunna sätta press på företagen och de kommunala
            bolagen. Frågan är: Vad vill ni?
          </note>
          <note>
            I Finland har man valt en tydligare väg och lagstiftat om spelregler,
            lika självklart som att kommuner ska erbjuda dagis.
          </note>
          <note>
            Norges lag om kvotering i de börsnoterade bolagen har inneburit
            en klart bättre utveckling än den i Sverige. Där har andelen kvinnor
            i styrelserna gått från 7 procent år 2003 till 40 procent i dag.
          </note>
          <note>
            I våras lät det som om regeringen ändå skulle kunna överväga
            att pröva verkningsfulla metoder. Var det bara ett spel för galleriet?
          </note>
          <note>
            Fler och fler inser att kvotering skulle kunna vara en metod
            Advokatsamfundets generalsekreterare Anne Ramberg och entreprenörernas
            Sven Hagströmer, för att nämna två. Lyssnar inte ministern på
            dem?
          </note>
          <note type="speaker">
            Anf. 94 EVA-LENA JANSSON (s):
          </note>
          <note>
            Herr talman! Jag tackar Nyamko Sabuni för svaret. Vi har haft
            den här debatten tidigare.
          </note>
          <note>
            Trots löften från näringslivet om att det inte behövs någon lag
            om kvotering till bolagsstyrelser, visar statistiken att män fortsätter
            att dominera. Utvecklingen sker i en extremt långsam takt.
          </note>
          <note>
            I Norge infördes 2004 en kvoteringslag för statliga bolag, medan
            de privata bolagen fick övergångsregler. Från den 1 januari 2008
            måste de norska bolagen uppfylla kravet på att andelen män ska
            variera med mellan 62 och 50 procent beroende på styrelsens storlek.
            Nästan alla bolag klarar att uppfylla kravet.
          </note>
          <note>
            Nu har börsrapporterna och rapporterna från bolagsstämmorna kommit.
            I Sverige har bland annat Skanska, Nordea, SEB, SSAB, Handelsbanken,
            Industrivärlden och Trelleborg ökat andelen män i sina styrelser.
            Med det som utgångspunkt förekom, som Nyamko Sabuni har redovisat,
            herr talman, en debatt i medierna. Allt fler sade: Vi ser att
            det inte sker någonting. Jag uppfattade då att regeringens representant
            i de här frågorna, Nyamko Sabuni, uttryckte att hon kanske var
            på väg att byta fot. I svaret från Nyamko Sabuni står det: Självklart
            är jag inte nöjd med detta resultat. Jag har i många sammanhang
            framfört att regeringen tycker att det är viktigt . Men vad är
            det då som gör att regeringen tvekar? Vad vi kan konstatera är
            att vi redan i dag har kvotering. Män kvoterar in andra män i
            styrelser. Gång på gång gör man det.
          </note>
          <note>
            Den bild som Gunvor G Ericson visade alldeles nyss visar andelen
            kvinnor i samhället, 50 procent. Och vi ser att ju större inflytandet
            är som vd eller ordförande, desto färre kvinnor är det. Det blir
            som ett slags utslagseffekt. Det går inte att tolka det på något
            annat sätt än att män har kvoterats in, herr talman. Så tolkar
            i alla fall jag den bilden. Eftersom regeringen och riksdagen
            är överens om jämställdhetsmålen, att kvinnor och män ska ha lika
            makt och inflytande i samhället, borde det också förekomma på
            de här planen.
          </note>
          <note>
            Herr talman! Regeringen har också varit tydlig med att man tror
            på att i alla fall privatpersoner måste ha piskor för att på något
            sätt få incitament. Jag tror mer på morötter, att man ska stimulera
            människor och visa dem tilltro. Just i fallet enskilda bolagsstyrelser
            tror jag att man måste vara stentuff. Jag tror att det är lagstiftning
            som gäller, för när Margareta Winberg var jämställdhetsminister
            och var tydlig med att hon ville ha en lagstiftning på plats såg
            vi också en effekt. Så fort man tar bort det här kravet och bolagen
            inte reagerar och gör någonting åt det här försvinner pressen
            och vi ser att kvinnorna försvinner.
          </note>
          <note>
            Det står att regeringen satsar på kvinnors företagande med 100
            miljoner kronor. Ja, det kan vara ett led i arbetet, men jag ser
            det mer som en undanflykt, för det finns redan i dag kompetenta
            kvinnor. Det som är poängen med hela den här debatten är att vi
            ser att det finns kompetenta kvinnor som sitter här i Sveriges
            riksdag, i regeringen och i EU-parlamentet. Varför är det då så
            svårt att hitta de kompetenta kvinnorna till bolagsstyrelserna?
            Jo, därför att man inte har ett intresse av att faktiskt leta.
          </note>
          <note>
            Herr talman! Jag fick i alla fall känslan, och jag tror att också
            Gunvor G Ericson fick den, att Nyamko Sabuni var på väg att byta
            fot och tyckte att detta med kvotering var någonting som regeringen
            kunde ta ställning till. Men jag upplever att det i svaret ibland
            finns ett ja-fokus och ibland ett regeringsfokus. Frågan är: Vilken
            fot landar Nyamko Sabuni på?
          </note>
          <note type="speaker">
            Anf. 95 Integrations- och jämställdhetsminister NYAMKO SABUNI
            (fp):
          </note>
          <note>
            Herr talman! Regeringen tycker att det är viktigt med en jämn
            könsrepresentation på de områden som vi ansvarar för, till exempel
            på det politiska området och i våra egna bolag, men också i näringslivet.
            Men jag tror att det är minst lika viktigt att göra skillnad på
            det som staten äger och det som andra människor äger och har satsat
            egna pengar i. De har tagit egna risker och skapat någonting i
            vårt samhälle som i sin tur skapar välfärd och välstånd.
          </note>
          <note>
            Jag är genuint irriterad över att näringslivet inte tar den här
            frågan på större allvar än de har visat sig göra hittills. Men
            vi försöker nu se till att genomföra politiska åtgärder för att
            underlätta detta.
          </note>
          <note>
            Man undrar om det är kvinnor som behöver utbildas. Ja, jag tror
            det. För den som aldrig har suttit i en styrelse kan det vara
            bra att faktiskt få detta stöd. Det är viktigt att uppmärksamma
            att dessa kvinnor finns, att kvinnorna får denna uppmuntran och
            stöd och får mentorer som sitter i styrelserna. Oftast är mentorerna
            dessa män som vi talar om som kvoteras in i dagens bolagsstyrelser.
            De kan också vara en dörröppnare för de kvinnor som kommer att
            delta i styrelseprogrammen.
          </note>
          <note>
            När det gäller de kommunala och landstingsdrivna bolagen menar
            jag att när vi på riksnivå har klarat att se till att våra bolag
            är jämställda, förstår jag inte varför den förra regeringen inte
            lyckades lika bra på lokal nivå. Det är ju inte så att alla kommuner
            i dag styrs av borgerliga partier, utan väldigt många styrs av
            Socialdemokraterna, och det har de gjort i många, många år. Så
            kan vi på den nationella nivån kan de säkert också på den lokala
            nivån.
          </note>
          <note>
            Vad vi har gjort på nationell nivå är att vi avsatt pengar till
            kommunerna och landstingen för att jobba mer intensivt och aktivt
            med de här frågorna för att de just ska åstadkomma bättre jämställdhet
            både inom sina verksamheter och i de bolag som de äger och därmed
            också uppnå en bättre könsfördelning i styrelser i de bolag som
            kommunerna äger.
          </note>
          <note>
            Jag delar inte uppfattningen att kvotering är bästa lösningen.
            Men om näringslivet inte tar detta på större allvar än vad de
            gör i dag kommer samhällsdebatten att hinna ikapp dem. Jag tror
            inte på kvotering, men, visst, det finns konstellationer av partier
            som tror på kvotering. Och är det så att näringslivet inte når
            resultat inom en snar framtid kommer kanske andra partier att
            vilja kvotera. Jag säger inte att det är evigt uteslutet, därför
            att människor i samhället tar den här frågan på stort allvar,
            och då gäller det för näringslivet att faktiskt reflektera över
            detta.
          </note>
          <note>
            När vi skickar ut brev till valberedningarnas styrelser är det
            för att lyssna ytterligare på vad det är man behöver hjälp och
            stöd med och vad det är som gör att man inte rekryterar de kompetenta
            kvinnor som finns.
          </note>
          <note>
            Jag hoppas att vi när vi sammanställer svaren från valberedningarna
            ska kunna förstå lite bättre hur valberedningarna jobbar, men
            också att vi kanske kan hitta ytterligare sätt att gå vidare i
            processen med att se till att vi får bättre könsfördelning i bolagsstyrelser.
            Men jag tror också att det är viktigt att komma ihåg att det här
            är ett förändringsarbete och att förändringsarbete tar tid. Ibland
            kan det också backa. Men vad jag efterfrågar är ett större intresse
            från näringslivet. Ibland kan förändringsarbetet backa, men vi
            borde se större effekter av alla dessa duktiga kvinnor som i dag
            finns i vårt samhälle och som inte uppmärksammas. Därför hoppas
            vi att bolagsstyrelseutbildningen kan vara ett forum för valberedningarna
            när det gäller rekryteringar.
          </note>
          <note type="speaker">
            Anf. 96 GUNVOR G ERICSON (mp):
          </note>
          <note>
            Herr talman! Kvotering är inget mål men ett effektivt medel.
            När andra metoder inte fungerar kan man inte ta till mer av det
            gamla utan måste våga pröva nytt. Det är min ingång i denna debatt.
          </note>
          <note>
            Jag välkomnar ändå att Nyamko säger att man inte kan utesluta
            att det kommer att ske genom krav från andra partier. Det är dock
            ni som är regering nu, och jag orkar inte vänta. Jag kommer att
            fortsätta jobba för detta om vi i det rödgröna alternativet får
            möjlighet 2010. Jag önskar att det inte behövdes, men jag tror
            faktiskt att vi måste ha en lagstiftning. Uppenbarligen fungerar
            det i Norge och Finland.
          </note>
          <note>
            Handlar det inte om en politisk vilja? Var går gränsen för det
            kommunala självstyret? Var går gränsen för spelreglerna för börsbolagen?
            Det är en politisk fråga. Det handlar om att sätta upp spelregler
            på den politiska nivån. Vill man använda det politiska instrumentet?
            Är det en tillräckligt viktig fråga?
          </note>
          <note>
            Nyamko tycker att man ska försöka med frivillighet ett tag till.
            Vi har hållit på med frivilliga metoder i mer än tio år. Är det
            inte dags att inse att det måste till något mer?
          </note>
          <note>
            Jämställdhetsfrågan är vår tids stora demokratifråga. Att kvinnor
            generellt sett har sämre ekonomisk makt och är sämre representerade
            bland chefer, bolagsstyrelser och ledningsgrupper är inte enbart
            en fråga för en handfull människor som äger företag och inte heller
            för vissa i de politiska ledningarna. Sverige borde lära av Norge
            och Finland och se över hur man ska kunna få till en effektiv
            jämställdhetslagstiftning. Det är ett politiskt ansvar.
          </note>
          <note>
            Tittar man på hur utvecklingen har sett ut i de länder som har
            använt denna metod har det lett till större framgång än vi har
            fått i Sverige.
          </note>
          <note>
            Frågan är om det, som både jag och Eva-Lena uppfattade, finns
            en öppning från regeringens och framför allt ministerns sida för
            att pröva kvotering som metod. Finns den uppfattningen inte hos
            regeringen? Eller ska jag tolka dagens diskussion som att det
            finns en öppning hos regeringen för att pröva kvotering?
          </note>
          <note>
            Om det skulle visa sig att valberedningarna säger att de inte
            kan hitta kompetens och att den inte finns kan de vända sig till
            Veckans Affärer Kvinna som på två dagar kunde sammanställa en
            lista på 500 kompetenta kvinnor. Problemet kan alltså inte ligga
            i att kvinnor inte har utbildning.
          </note>
          <note>
            Om svaret från valberedningarna skulle vara att man inte vet,
            är ministern då beredd att ompröva sin inställning och ta till
            sig faktumet att kvotering är en metod som fungerar?
          </note>
          <note>
            SIS Ägarservice har gått igenom och konstaterat att nettoskillnaden
            jämfört med i fjol är en enda ytterligare kvinna i bolagsstyrelserna.
            Det är inte acceptabelt att det ska ta så otroligt lång tid. Jag
            frågar igen: Är ministern beredd att ta till sig faktumet att
            kvotering fungerar?
          </note>
          <note type="speaker">
            Anf. 97 EVA-LENA JANSSON (s):
          </note>
          <note>
            Herr talman! Det är skönt att höra att det inte bara är jag som
            är irriterad över att det går så långsamt med kvinnors representation
            i styrelser. Det känns riktigt befriande att höra att Nyamko Sabuni
            är lika irriterad.
          </note>
          <note>
            I svaret säger Nyamko Sabuni: Den senaste tidens diskussion i
            medierna om valberedningars och styrelsers sammansättning tycker
            jag visar på att det finns anledning att tro att en attitydförändring
            är på gång. Jag upplever att den som har ändrat attityd och närmar
            sig tanken om kvotering är Nyamko Sabuni. Jag har inte sett något
            intresse från de olika bolagsstyrelserna eller valberedningarna.
          </note>
          <note>
            Ofta sitter styrelseordföranden själv i valberedningen och pekar
            ut vilka han vill ha med sig i den nya styrelsen. Så ser det normalt
            inte ut i föreningsvärlden, men så ser det ut i bolagsstyrelserna.
            Då väljer man tidigare företagsledare som man redan känner. Många
            gånger har man det korsvisa förhållandet med sin kamrat att man
            är styrelseordförande i ett bolag och vd i ett annat och vice
            versa.
          </note>
          <note>
            Har Sverige råd att avstå från att ta till vara kvinnors kompetens?
            Har vi det? I min förra debatt med Nyamko Sabuni tog jag upp läget
            i bland andra Volvo och Saab när det gällde ledningsgrupper och
            styrelser. Där var det förvånansvärt, eller kanske inte så förvånansvärt,
            få kvinnor. Det kan vara en förklaring till varför fordonsindustrin
            inte har lyckats. Man har inte haft en bra representation av halva
            befolkningen. Därmed har man inte haft möjlighet att möta de förändringar
            vi ser i omvärlden. Därför undrar jag om vi har råd att avstå.
          </note>
          <note>
            Varför är det så svårt att göra något aktivt? När man läser om
            regeringens insatser handlar det mycket om förändrade attityder.
            Jag har förstått att man inte vill ta till piskans metoder när
            det gäller företag, bara när det gäller privatpersoner. Man vad
            finns det då för morot?
          </note>
          <note>
            Näringsministern och Nyamko Sabuni har i en debattartikel tänkt
            sig att man ska redovisa vilka bolag som inte lyckas. Skulle man
            kunna tänka sig en svart lista där de företag som är sämst på
            kvinnlig representation lyfts fram och en vit lista med de bolag
            som lyckas bäst med kvinnlig representation? Skulle man kunna
            ha en kombination av jämställdhets- och näringslivsdag? Sådana
            saker skulle jag kunna tänka mig. Allt som främjar dessa frågor
            är viktigt, men framför allt måste man tydligt visa vad man vill
            i dessa frågor, herr talman.
          </note>
          <note type="speaker">
            Anf. 98 Integrations- och jämställdhetsminister NYAMKO SABUNI
            (fp):
          </note>
          <note>
            Herr talman! Gunvor G Ericson talar om att sätta upp spelregler
            och att det är vårt uppdrag. Det håller jag med om. Dessa spelregler
            är dock satta. Styrelser är en ägarfråga. Styrelsefrågan ska ägarna
            sköta och ansvara för. Som politiker kan vi vidta åtgärder för
            att underlätta och vi kan opinionsbilda. Det kan medborgarna likaså.
          </note>
          <note>
            Spelreglerna är redan satta och dem vill jag helst inte peta
            i. Det vill dock Gunvor G Ericson. Det är skillnaden mellan oss.
            Det saknas alltså inte spelregler på marknaden, men du vill förändra
            dem.
          </note>
          <note>
            Finns det en öppning från regeringens sida? Nej, det finns ingen
            öppning under denna mandatperiod. Men återigen, detta är inte
            för evigt uteslutet. Det är viktigt för näringslivet att inse
            det. Det är inte för evigt uteslutet eftersom medborgarna efterfrågar
            jämställdhet i styrelserna. Då är det upp till näringslivet att
            se till att lyssna till den opinion som finns. Gör man inte det
            kommer förr eller senare partier som vill kvotera vara de som
            får framgångar i valen.
          </note>
          <note>
            Vi har vidtagit åtgärder; vi har inte varit overksamma. Det är
            kanske skillnaden mellan denna regering och den förra. Eftersom
            den förra ville kvotera var det grejen. Man hotade med kvotering
            och förr eller senare skulle det kvoteras. Det var den lösning
            som oppositionen valde då. Vi har valt andra typer av lösningar.
            Det är därför jag räknar upp en massa olika åtgärder som vi har
            gjort. Familjepolitiskt har vi underlättat för kvinnor och män
            att kombinera yrkesliv och familjeliv. Vi har styrelseprogrammen
            och företagarprogrammen. Vi har opinionsbildning för att underlätta
            för näringslivet att se, upptäcka och förstå att de kompetenta
            kvinnor som finns i samhället i dag också bör få ta plats i bolagsstyrelserna,
            om inte annat för att jag tror att mångfald lönar sig.
          </note>
          <note>
            Vi är inte overksamma, men vår metod tar lite längre tid. Jag
            tror dock att det är bra att förändringsarbetet sker underifrån.
            Tittar vi på ledningsfunktioner i dag är det färre kvinnor i ledningsfunktioner
            än i styrelser. Jag vill inte se en utveckling där de kvinnor
            som i dag finns i ledningsfunktioner lockas till styrelserna och
            lämnar ledningsfunktionerna. Dessa poster är mycket viktiga för
            oss kvinnor. Det är viktigare att styra bolagen dagligen än att
            bara sitta i styrelser. Därför måste vi bygga underifrån.
          </note>
          <note>
            Gunvor G Ericson och Eva-Lena Jansson har båda visat en bild
            från undersökningen som kom i dag. Jag vill också visa den. Här
            ser man chefspositioner i olika åldrar. I åldrarna 2529 och 3034
            ser vi att chefspositionerna är relativt jämnt fördelade mellan
            män och kvinnor. Det är att bygga underifrån.
          </note>
          <note>
            Kan vi få den generationen att i framtiden upprätthålla sina
            poster, jobba upp sig till ledningsfunktioner och så småningom
            till styrelser har vi fått en genuin bra process med bra jämställdhet.
          </note>
          <note>
            Kvotering är en quick fix. I vårt land är 50 procent kvinnor.
            Om man lagstiftar kommer vi alltså att få 50 procent kvinnor i
            bolagsstyrelserna. Det ifrågasätter jag inte, men jag ser hellre
            en genuin utveckling underifrån så att vi inte får en bubbla i
            mitten och tror att vi har löst problemet med ett ojämställt näringsliv
            bara för att vi har 40 procent kvinnor i styrelserna.
          </note>
          <note>
            Det är skillnaden mellan oppositionen och regeringens arbete
            i dag.
          </note>
          <note type="speaker">
            Anf. 99 GUNVOR G ERICSON (mp):
          </note>
          <note>
            Herr talman! Styrelsen är en ägarfråga, sade jämställdhetsministern.
            Det är tydligt att vi har olika politiska ambitioner när det gäller
            den här frågan. Jag tycker att det är tråkigt att vi inte kan
            mötas och tillsammans se till att det blir en verklig förändring.
          </note>
          <note>
            Nyamko beskriver förtjänstfullt att det ska växa underifrån.
            Det ska det, men det måste till metoder för att det ska bli en
            förändring.
          </note>
          <note>
            Inom socialförsäkringsområdet, som jag vanligtvis jobbar mycket
            med, har regeringen förändrat spelreglerna för att man ville ha
            en tydlighet.
          </note>
          <note>
            Samma sak gäller inom det här området. Vill man förändra politiskt
            behöver man också förändra spelreglerna. Det är ingen motsättning
            mot att det ska växa underifrån. Det är ett hjälpmedel att också
            kunna få till kvotering. Som jag sade förut är kvotering inget
            mål. Det är ett medel. Metoderna kan se lite olika ut.
          </note>
          <note>
            Jag tvivlar tyvärr på regeringens ambition. Jag är jätteledsen
            för att vi i den här interpellationsdebatten så tydligt har fått
            veta att regeringen har stängt dörren. Det är tyvärr en signal
            till företagen att det inte är lika viktigt. Det är en signal
            till de kommunala bolagen att de får fixa detta själva.
          </note>
          <note>
            Jag tycker att våra kolleger kommun- och landstingspolitiker
            borde se till att det är jämn könsbalans i styrelserna. Men det
            har inte skett.
          </note>
          <note>
            När det gällde skola och dagis har vi fattat politiska beslut
            i denna kammare för att kommunerna ska kunna ha samma spelregler
            i hela landet. Vore det inte viktigt när det gäller jämställdhetsfrågan
            i bolagsstyrelserna? Jag tycker det. Uppenbarligen tycker inte
            regeringen det. Det är skillnad i synen på hur man vill använda
            de politiska metoderna för att förändra.
          </note>
          <note>
            Jag tror att fler och fler kommer att få upp ögonen för att det
            behövs en förändring. Jag hoppas att vi kan få till det efter
            nästa val.
          </note>
          <note type="speaker">
            Anf. 100 EVA-LENA JANSSON (s):
          </note>
          <note>
            Herr talman! Det här är nog inte sista gången vi har den här
            debatten. Den lär nog fortsätta ett tag till med tanke på att
            regeringens inställning att inte vilja införa kvotering åtminstone
            gäller mandatperioden ut.
          </note>
          <note>
            Jag vill vara tydlig med att jag inte har sagt att jag tycker
            att vi ska kvotera in kvinnor som inte har kompetens. Jag är övertygad
            om att det finns hundratals, säkert tusentals, kvinnor i Sverige
            som har kompetens och inte får tillgång till styrelserummen. Vem
            som hindrar dem är ganska uppenbart. Det är män som vill försvara
            sin makt, sitt inflytande, sin möjlighet att berika sig själva
            och andra män. På det sättet håller man kvinnorna utanför. Man
            håller kvinnorna utanför, inte för att de saknar kompetens utan
            för att de är kvinnor.
          </note>
          <note>
            Det är ett problem. Jag tror att många av de bolag som inte förstår
            detta och inte förstår att ta till vara människor med annan bakgrund
            än svensk i näringslivet är de stora förlorarna. Vi kommer att
            se dem gå omkull.
          </note>
          <note>
            Jag skulle önska att de förstod detta mycket snabbare än vad
            regeringen hoppas att de kommer att göra bara man ger dem morötter.
          </note>
          <note>
            Jag fick inte svar på frågan om vi kan tänka oss en svart och
            vit lista över de företag som är bra och de som är dåliga på att
            ha jämställda bolagsstyrelser. Det är en sak som man inte behöver
            lagstifta om, men som ändå skulle ge en signal om att man kan
            hamna på den dåliga listan. Det kanske skulle ge ett tydligt incitament
            för några bolag att skärpa sig.
          </note>
          <note type="speaker">
            Anf. 101 Integrations- och jämställdhetsminister NYAMKO SABUNI
            (fp):
          </note>
          <note>
            Herr talman! Jag ska gärna titta på möjligheterna till en sådan
            lista. Det är trevligt att det kommer konkreta förslag på åtgärder
            som inte handlar om lagstiftning.
          </note>
          <note>
            Det är helt absurt att jämföra förändringar i socialförsäkringssystemet
            med näringslivet. Det är den skillnaden jag försöker beskriva.
          </note>
          <note>
            Vi förändrar det vi har ansvar för och det vi äger. Vi äger inte
            näringslivet. Det är skillnaden. Socialförsäkringssystemet är
            vi av medborgarna satta att hantera. Näringslivet är det andra
            som äger. Det är andra som har satsat sina pengar och sin tid
            på att utveckla företag som skapar välfärd och välstånd i vårt
            land.
          </note>
          <note>
            Vi har spelregler och de bör följas. Det är klart att de kan
            förändras, men det är viktigt att värna äganderätten i det här
            fallet. Det blir helt absurt att jämföra verksamheter som vi ansvarar
            för och äger med verksamheter som andra ansvarar för.
          </note>
          <note>
            Sedan kan alla som deltar i denna debatt vilja uppnå jämställdhet
            också i näringslivet, men någonstans måste man dra en gräns för
            hur mycket man kan gå in och inskränka äganderätten i näringslivet.
            Jag är i dag inte redo att inskränka denna äganderätt.
          </note>
          <note>
            Självklart har vi ansvar för de verksamheter som vi är valda
            att hantera i det här fallet socialförsäkringssystemet.
          </note>
          <note>
            Överläggningen var härmed avslutad.
          </note>
          <note>
            19 § Svar på interpellation 2008/09:530 om könsfördelningen beträffande
            centrala maktpositioner inom EU
          </note>
          <note type="speaker">
            Anf. 102 Statsrådet CECILIA MALMSTRÖM (fp):
          </note>
          <note>
            Herr talman! Ärade ledamöter! Eva-Lena Jansson har frågat statsministern
            vilka åtgärder han avser att vidta för att det inte bara ska bli
            män på de fyra ledande uppdragen i EU som ska tillsättas det närmaste
            året. De fyra poster som avses är en permanent ordförande för
            Europeiska rådet, en hög representant för den gemensamma utrikes-
            och säkerhetspolitiken, en talman för Europaparlamentet och en
            ordförande för kommissionen.
          </note>
          <note>
            Arbetet inom regeringen är fördelat så att det är jag som ska
            svara på interpellationen.
          </note>
          <note>
            För att det ska gå att nå en överenskommelse bland alla medlemsstater
            om ledande befattningshavare i EU förutsätts en balanserad sammansättning,
            bland annat avseende nationaliteter och politisk hemvist. Från
            svensk sida vill vi naturligtvis också se en balans mellan kvinnor
            och män.
          </note>
          <note>
            Europaparlamentets talman väljs av Europaparlamentet. Det har
            Sveriges regering inget inflytande över.
          </note>
          <note>
            Det är varje enskild medlemsstat som senare i år nominerar sin
            kommissionsledamot. I den dialog som i detta sammanhang naturligt
            äger rum mellan medlemsländerna och den tillträdande ordföranden
            i kommissionen förutsätter vi att kommissionens tillträdande ordförande
            verkar för en väl avvägd fördelning av uppgifterna mellan kvinnor
            och män.
          </note>
          <note>
            Regeringens principiella inställning är att det är av stor vikt
            att vi når en mer jämställd könsfördelning på alla befattningar
            inom EU:s institutioner.
          </note>
          <note type="speaker">
            Anf. 103 EVA-LENA JANSSON (s):
          </note>
          <note>
            Herr talman! Tack, Cecilia Malmström, för svaret! Jag hade riktat
            interpellationen till Fredrik Reinfeldt. Jag har en del följdfrågor.
            Det kanske kan bli svårt för Cecilia Malmström att svara på dem.
          </note>
          <note>
            Precis som nämns är det fyra tunga positioner inom EU som ska
            tillsättas. Då, enligt källor, inte en enda kvinna var aktuell
            för någon av de här posterna startades uppropet Females in front
            där man samlar in namnunderskrifter. Eftersom antalet kvinnor
            inom EU är drygt 250 miljoner tyckte man att det framstod som
            minst sagt häpnadsväckande att ingen skulle vara kvalificerad
            för de här uppdragen.
          </note>
          <note>
            Jag vet inte hur många namn man har fått in, men det är ganska
            många som har påtalat detta.
          </note>
          <note>
            Jag har tagit upp detta eftersom vi stod inför ett val, som nu
            är genomfört, glädjande nog med ett högre valdeltagande. Vi ska
            nog vara rätt nöjda med det när vi ser de europeiska siffrorna.
          </note>
          <note>
            Min fråga var om Sverige kommer att agera för att EU-kommissionen
            ska ha en bättre fördelning och hur regeringen kommer att agera
            för de övriga posterna. Jag tycker inte att jag får något riktigt
            bra svar när det gäller de övriga posterna. Där önskar jag att
            Cecilia Malmström kan göra ett förtydligande.
          </note>
          <note>
            Jag tänkte också fråga statsministern, eftersom han väl är den
            som kommer att framföra vilka som ska nomineras, om det vore en
            bra idé att nominera en man och en kvinna till varje kommissionärsuppdrag.
            Det skulle kunna vara en tydlig signal till varje land att man
            är tvungen att nominera en man och en kvinna. Det skulle också
            underlätta för kommissionärsordföranden att få en bra sammansättning.
            Tycker du att det skulle vara ett bra tillvägagångssätt?
          </note>
          <note type="speaker">
            Anf. 104 Statsrådet CECILIA MALMSTRÖM (fp):
          </note>
          <note>
            Herr talman! Jag delar Eva-Lena Janssons frustration över att
            det i den diskussion som har förts och som så småningom kommer
            att intensifieras om de poster som ska tillsättas är bara män
            som nämns. Jag tror att vi tillsammans skulle kunna sätta upp
            en lista med ett antal mycket goda kvinnliga kandidater. Vi kanske
            inte skulle vara överens om alla, men vi skulle ändå få en lista
            med kandidater som borde diskuteras. Jag blir ibland beklämd när
            jag i korridorer och i allmänt tyckandesnack hör bara mäns namn.
          </note>
          <note>
            När det gäller dessa fyra poster är den ena, som sagt, Europaparlamentets
            talman. Den kan vi inte ha något inflytande över. Alla sitter
            väl nu som bäst och tittar på mandaten och diskuterar.
          </note>
          <note>
            Det som jag hörde diskuteras före valet i Europaparlamentet var
            ett antal kandidater som samtliga är män. Nu blir det väl en ny
            diskussion. Men dessa personer har regeringen inget inflytande
            över.
          </note>
          <note>
            När det gäller kommissionens ordförande har det sagts att denna
            person om möjligt ska utses redan på toppmötet i juni om det finns
            en enighet bland medlemsländerna om vem det skulle vara. Man ville
            avvakta resultatet av Europaparlamentsvalet för att se vilken
            politisk färg som denna person skulle ha. Den person som har nämnts
            och som har väldigt stort stöd i de flesta medlemsländer är José
            Manuel Barroso, och det är egentligen det enda seriösa namn som
            cirkulerar på dagordningen. Om några dagar kommer en intensiv
            diskussion att påbörjas för att man ska se om det finns några
            andra namn, men annars är det denna person som nämns.
          </note>
          <note>
            När det gäller de två andra posterna har diskussionen faktiskt
            inte påbörjats. Jag hoppas att vi i de initiala diskussionerna
            ändå kan lyfta fram också kvinnor på dessa poster. Där sitter
            man och avvaktar lite grann för att se vad som händer med Lissabonfördraget
            och om dessa personer över huvud taget ska utses. Om Lissabonfördraget
            faller ska den höge representanten och den permanenta ordföranden
            i rådet inte utses. Där väntar man nog först och främst på vad
            irländarna kommer att meddela, också sannolikt på junitoppmötet,
            när det gäller om de ska ha en ny folkomröstning och när. Om vi
            vet att det blir en folkomröstning kommer diskussionen så småningom
            att påbörjas för att sedan verkligen ta fart efter folkomröstningen.
          </note>
          <note>
            Det finns alltså ingen lista på namn, och det finns inga förslag.
            Det vore fel att göra det innan det irländska folket har sagt
            sitt.
          </note>
          <note>
            Jag kan också läsa tidningarna, vilket jag antar att Eva-Lena
            Jansson också gör. Jag konstaterar också att det är väldigt få
            män som nämns där.
          </note>
          <note>
            Men det är många hänsyn som ska tas. Det ska tas hänsyn till
            nord och syd, till öst och väst, till gammal och ny och så vidare.
            Allt detta ska vägas in. Så småningom är det Sverige som ordförande
            som ska försöka hitta en sammanvägning av detta, och det är lite
            för tidigt att se hur den processen kommer att gå till. Men i
            sak delar jag Eva-Lena Janssons uppfattning att det är sorgligt
            att det är så få kvinnor som diskuteras. Det finns många duktiga
            kvinnor inom EU. Jag har hört tidigare interpellationsdebatter
            här, och jag delar helt den synpunkten.
          </note>
          <note type="speaker">
            Anf. 105 EVA-LENA JANSSON (s):
          </note>
          <note>
            Herr talman! Den fråga som jag ställde handlade också om nomineringsprocessen
            när det gäller varje lands möjlighet att nominera en kommissionär.
            Den frågan diskuterar man ofta när man diskuterar annat valberedningsarbete.
            Detta är inte ett valberedningsarbete på det sättet. Men jag tror
            ändå att det skulle underlätta den diskussionen.
          </note>
          <note>
            När Sverige tar över ordförandeklubban tycker jag att man ändå
            borde lyfta diskussionen när det gäller om det har varit en diskussion
            ute i Europa om minskat valdeltagande, om vilka som stannar hemma
            och om varför legitimiteten kring Europaparlamentet inte uppstår.
            Det finns massor med frågor om detta.
          </note>
          <note>
            Några av dem som jag har mött under denna valrörelse är kvinnor
            som har en stark frustration kring EU-frågor. Det bekymrar mig
            naturligtvis eftersom kvinnor har lika stora möjligheter som män
            att vara med och påverka detta parlamentsval. Att då avstå från
            att delta för att man känner att det är för långt ifrån och att
            det bara är män som är med och bestämmer gör inte att det blir
            fler kvinnor som får lite inflytande. För mig är det viktigt att
            man deltar i detta val men också att man ser till att fler kvinnor
            får en framlyft position. Jag tror att det faktiskt skulle medverka
            till att fler kvinnor också skulle kunna engagera sig i Europapolitiken.
          </note>
          <note>
            Med tanke på det svar som statsrådet gav om de andra uppdragen
            förstår jag att det inte går att gå in på det. Men jag hoppas
            att Sverige i samband med ordförandeskapet lyfter fram dessa frågor.
            Men just när det gäller att kunna ha en nomineringsprocess där
            man kanske nominerar en lämplig man och en lämplig kvinna kan
            jag tänka mig att det inte blir en socialdemokrat som regeringen
            nominerar denna gång, men det kanske blir en folkpartistisk minister,
            vem vet.
          </note>
          <note>
            Hur ser det ut på nomineringssidan? Hur tänker man? Tänker man
            nominera kvinnor och män, eller kan man nominera bara en person?
          </note>
          <note type="speaker">
            Anf. 106 Statsrådet CECILIA MALMSTRÖM (fp):
          </note>
          <note>
            Herr talman! Ursäkta att jag missade att svara på den frågan.
            Den var egentligen ställd till statsministern. Jag får därför
            svara utifrån mina egna synpunkter.
          </note>
          <note>
            Det som kommer att ske om kommissionens ordförande utses i juni
            är att man naturligtvis för samtal med honom eller henne, men
            det blir väl honom, om den fortsatta proceduren. Men sedan kan
            personerna inte nomineras förrän vi vet vilken kommission det
            blir. Det är också avhängigt av om det blir Lissabonfördraget
            eller Nicefördraget. Om det blir Nicefördraget vet vi inte om
            Sverige får en kommissionär. Därför kan personerna inte nomineras
            förrän efter den irländska folkomröstningen. Men jag tror att
            när vi väl vet att det blir en folkomröstning så småningom i slutet
            av sommaren kommer diskussionerna att starta. Vi har sagt, och
            jag har själv stått här i kammaren i en annan interpellationsdebatt
            och sagt att det kommer att föras samtal med företrädare för oppositionen
            om Sveriges post. Men det finns inte någon sådan lista heller
            än.
          </note>
          <note>
            Europaparlamentet brukar vara väldigt duktigt på att kräva att
            det ska vara en så jämn balans som möjligt i kommissionen och
            har ändå varit pådrivande för att det trots allt ser ganska bra
            ut även om det inte fullt ut är 50 procent. Jag kan tänka mig
            att man kommer att återupprepa detta förslag.
          </note>
          <note>
            Hur ska Sverige nominera? Man kommer att både nominera person
            och vara intresserad av en viss post. Det får spela in huruvida
            man väljer att fokusera på en viss speciell person som man vill
            ha eller på en viss speciell post. Så resonerar alla länder. Även
            om det skulle vara önskvärt att ha en nomineringsprocess med mycket
            stor öppenhet blir det ett förhandlingsspel där 27 länder är med
            och där 27 länder är intresserade av ett antal poster som kanske
            är de mest attraktiva.
          </note>
          <note>
            Jag kan därför inte i dag svara på hur detta skulle gå till även
            om vi naturligtvis under hela ordförandeskapet kommer att försöka
            lyfta fram behovet av ett mer jämställt EU i fråga om topposter
            eftersom det är ganska dystra bilder från toppmötena där det är
            väldigt gubbigt. Jag tror att det också skulle vara bra för representativiteten
            och för tilltron till EU-systemet om det var lite mer uppblandat
            bland de svarta kostymerna.
          </note>
          <note>
            Men jag är i dag inte beredd att svara på hur denna nomineringsprocess
            ska gå till i Sverige eller hur den går till i andra länder eftersom
            vi ännu inte riktigt vet hur kommissionen kommer att se ut och
            hur vi kommer att välja att agera. Men vi har lovat att återkomma
            i den frågan till företrädare för oppositionen, och vi ses kanske
            igen i denna fråga.
          </note>
          <note type="speaker">
            Anf. 107 EVA-LENA JANSSON (s):
          </note>
          <note>
            Herr talman! Det är svårt att förlänga denna debatt och kanske
            onödigt också med tanke på de svar som jag har fått.
          </note>
          <note>
            Jag har en förhoppning om att vi ska få en kvinnlig ordförande
            i EU-kommissionen, och jag skulle gärna se att det blir en ordförande
            med en annan politisk färg än den som herr Barroso har. Men jag
            inser att jag inte kan påverka det här just nu, utan det är EU-parlamentet
            och den politiska majoriteten som kommer att göra det.
          </note>
          <note>
            Därmed tackar jag för debatten med EU-minister Cecilia Malmström.
          </note>
          <note type="speaker">
            Anf. 108 Statsrådet CECILIA MALMSTRÖM (fp):
          </note>
          <note>
            Herr talman! Jag vill också tacka för debatten. Jag tror att
            Eva-Lena Jansson och jag delar problembilden ganska mycket. Vi
            kommer att försöka bidra till att det förs en debatt här under
            hösten för att man ska få en mer jämställd fördelning både inom
            kommissionen och på andra poster.
          </note>
          <note>
            När det gäller kommissionens ordförande tror jag ändå med tanke
            på valresultatet att det är ganska givet att den person som utses
            till kommissionsordförande, oavsett kön, kommer att representera
            mitten och högern eftersom man ändå har sagt att man ska ta hänsyn
            till ordföranden. Just på den punkten kanske vi inte kan vara
            överens. Men annars delar jag frustrationen över detta. Vi får
            återkomma till detaljprocedurerna för hur dessa personer ska utses.
          </note>
          <note>
            Överläggningen var härmed avslutad.
          </note>
          <note>
            20 § Svar på interpellation 2008/09:561 om den framtida Lissabonstrategin
            och dess innehåll
          </note>
          <note type="speaker">
            Anf. 109 Statsrådet CECILIA MALMSTRÖM (fp):
          </note>
          <note>
            Herr talman! Carina Adolfsson Elgestam har frågat mig hur jag
            avser att se till att riksdagen blir delaktig i arbetet med att
            arbeta fram en ny framtida Lissabonstrategi samt om min avsikt
            är att påbörja arbetet med en ny framtida Lissabonstrategi under
            det svenska EU-ordförandeskapet.
          </note>
          <note>
            EU:s gemensamma arbete för hållbar tillväxt och sysselsättning
            är en prioriterad fråga för regeringen. Arbetet med Lissabonstrategin,
            som den också kallas, är högaktuellt i dag också mot bakgrund
            av det svåra ekonomiska läge som vi nu befinner oss i. Ett beslutsamt
            genomförande av strategin och nödvändiga ekonomiska och strukturella
            reformer är centralt för att skapa en långsiktig hållbar återhämtning
            av ekonomin i Europa, vilket också utgör ett viktigt inslag i
            den återhämtningsplan som Europeiska rådet antog i december 2008.
          </note>
          <note>
            När strategin antogs år 2000 sattes år 2010 som måldatum för
            strategin. Även om man inte ska underskatta de framsteg som har
            gjorts inom ramen för Lissabonstrategin kan man konstatera att
            mycket återstår att göra och att den ekonomiska krisen påkallar
            ett fortsatt aktivt och samordnat arbete från EU och medlemsstaterna.
            Det råder därför en bred enighet inom EU om att det gemensamma
            arbetet för hållbar tillväxt och sysselsättning bör fortsätta.
          </note>
          <note>
            Jag har tidigare redogjort för regeringens övergripande syn på
            den framtida Lissabonstrategin vid ett antal tillfällen i riksdagen,
            och det har givits tillfälle att diskutera frågan, vid den allmänna
            EU-debatten den 6 mars samt den 7 maj 2008 och nu senast den 12
            mars och den 6 maj i år.
          </note>
          <note>
            Beslutet om en framtida strategi kommer att tas under det spanska
            ordförandeskapet våren 2010. Kommissionens förslag till ny strategi
            kommer att presenteras av den nya kommissionen, troligen strax
            efter årsskiftet. Vi förväntar oss ett intensivt arbete i rådet
            med behandling i ett flertal rådskonstellationer inför det slutliga
            ställningstagandet i Europeiska rådet. Därför kommer regeringen
            att samråda med riksdagen vid ett flertal tillfällen inför rådsmöten
            och Europeiska rådets möte i denna fråga.
          </note>
          <note>
            Frågan om nästa Lissabonstrategi kommer dock att intensifieras
            redan under hösten. Kommissionen har aviserat att man avser att
            genomföra en bred konsultation om frågan med alla intressenter
            under septembernovember 2009. Målsättningen för det svenska ordförandeskapet
            är att föra diskussionen om den nya Lissabonstrategin framåt under
            hösten för att kunna lägga grunden för ett bra beslut under det
            spanska ordförandeskapet.
          </note>
          <note>
            Carina Adolfsson Elgestam har också ställt frågan om jag avser
            att verka för att jämställdheten genomsyrar hela Lissabonstrategin
            på ett tydligt sätt. Jag delar uppfattningen att jämställdhet
            mellan kvinnor och män med lika villkor för ett aktivt deltagande
            på arbetsmarknaden är en viktig förutsättning för hållbar tillväxt
            och sysselsättning i Europa. Det är min fulla övertygelse att
            det finns ett mycket starkt positivt samband mellan å ena sidan
            levnadsnivå och välfärd i ett land och å andra sidan graden av
            jämställdhet på arbetsmarknaden och i samhället i stort.
          </note>
          <note>
            Mot den bakgrunden har jag tillsammans med integrations- och
            jämställdhetsminister Nyamko Sabuni tagit initiativ till en högnivåkonferens
            i Stockholm den 1516 oktober på detta tema. Syftet är att i diskussionen
            föra fram kopplingen mellan jämställdhet och tillväxt för att
            skapa förståelse för och kunskap om jämställdhet som en betydelsefull
            faktor för att nå EU:s mål för långsiktigt hållbar ekonomisk tillväxt
            och sysselsättning och därmed ökad välfärd. Vi planerar också
            en politisk diskussion med jämställdhetsministrarna när de träffas
            i slutet av november. Dessa sammanhang kommer att vara viktiga
            inspel till diskussionen om en ny Lissabonstrategi.
          </note>
          <note>
            Frågan om kvinnors företagande utifrån ett tillväxtperspektiv
            och betydelsen av att underlätta för kvinnor att starta och driva
            företag kommer att fortsatt vara viktig under det svenska ordförandeskapet,
            bland annat på en konferens om små och medelstora företag i Upplands
            Väsby den 46 oktober.
          </note>
          <note type="speaker">
            Anf. 110 CARINA ADOLFSSON ELGESTAM (s):
          </note>
          <note>
            Herr talman! Jag vill tacka Cecilia Malmström för svaret, särskilt
            för det ministern säger om jämställdheten det är mycket viktigt
            att vi är överens om hur viktig den frågan är och också för ministerns
            initiativ avseende det halvår som Sverige är ordförande i EU.
          </note>
          <note>
            Sverige ses av andra länder som ett jämställt land och som ett
            land som ligger i bräschen i många sammanhang. Vi har således
            hög trovärdighet. Såvitt jag förstår lyssnar man mycket på Sverige
            just nu utifrån vad vi säger och vad vi har på vår agenda. Därför
            känns detta särskilt viktigt. Det är väl också intressant med
            tanke på debatten nyligen med jämställdhetsministern och kopplingen
            där dels till kvinnor i bolagsstyrelser, dels till kvinnors både
            rätt och möjlighet att starta och driva företag, på lika villkor.
            Det största bekymret finns väl i mångt och mycket just i detta
            med lika villkor när det gäller lån och krediter, utifrån den
            typ av företagande som kvinnor vill syssla med. Ett bekymmer är
            också att de företagen inte alltid betraktas som företag som det
            går att leva på. Men från många olika sammanhang vet vi att det
            går alldeles utmärkt.
          </note>
          <note>
            Vidare har vi det som handlar om kvinnors villkor. Där handlar
            det också om rätten att få arbeta. Vi vet att det ser lite olika
            ut runt om i Europa. Det finns de som vittnar inte minst om hur
            kyrkan i olika länder har synpunkter på vem som ska vara hemma
            med barnen och vem som ska arbeta. Det är klart att detta är ett
            bekymmer om nu Europa ska bli ledande när det gäller tillväxten.
          </note>
          <note>
            Det är väl bra om vi under Sveriges ordförandeskap kan driva
            på i jämställdhetsfrågorna. Men inför framtiden handlar det också
            om vad Lissabonstrategin innehåller. Det är viktigt att vi fortsätter
            arbetet med Lissabonstrategin. Jag tycker att vi kan vara överens
            om att vi där ändå har ett redskap som på många olika sätt är
            positivt.
          </note>
          <note>
            Här handlar det också om att lyfta in helheten dels det som berör
            kvinnor och män, dels det som handlar om villkoren på arbetsmarknaden.
            EU har nu, tycker jag, tagit bra initiativ när det gäller finanskrisen
            och den ekonomiska krisen. Men nu måste nästa steg tas. Det gäller
            väl då en del frågor inför framtiden med tanke på Lissabonstrategin.
            Det gäller att se människorna som finns där bakom och som nu går
            ut i arbetslöshet eller som redan är arbetslösa. Vissa kommer
            att få lämna hus och hem och att knappt ha mat för dagen beroende
            på att det ser olika ut i länderna med tanke på deras trygghetssystem.
            Också detta är en viktig del i Lissabonstrategin.
          </note>
          <note>
            Jag hoppas att ministern är beredd att vara med och driva på
            utifrån att tillväxt och socialpolitik liksom behöver gå hand
            i hand. Dessutom tycker vi socialdemokrater att även miljöpolitiken
            ska finnas med så att det blir som en armkrok detta utifrån att
            man får ett samhälle som i ett helhetsperspektiv fungerar för
            alla och för att i och med Lissabonstrategin få en hållbarhetsstrategi.
          </note>
          <note type="speaker">
            Anf. 111 Statsrådet CECILIA MALMSTRÖM (fp):
          </note>
          <note>
            Herr talman! Det är många frågor här som liksom rör sig. Men
            på det stora hela tror jag att Carina Adolfsson Elgestam och jag
            ser ganska likartat på detta.
          </note>
          <note>
            Vi behöver en ny Lissabonstrategi. Ett naturligt avstämningsdatum
            kommer nu eftersom tiden löper ut 2010. Den ekonomiska krisen
            har ytterligare accentuerat behovet av att ha en skarp strategi
            där det fokuseras på kanske något färre frågor än i dag. Nu är
            strategin lite fluffig och bred. Vidare gäller det att använda
            den utvärdering som gjorts för att ta vara på de positiva erfarenheterna
            och utveckla dem samt kanske sortera bort det som fungerat mindre
            bra.
          </note>
          <note>
            Lissabonstrategin är på många sätt ett långsiktigt svar på den
            ekonomiska krisen. Vi vidtar ett antal åtgärder nationellt och
            europeiskt. Men långsiktigt måste vi bygga upp våra samhällen
            så att de är mer inriktade på tillväxt, konkurrenskraft och företagande
            för både kvinnor och män och så att Europa i framtiden kan stå
            starkt rustat med en långsiktig strategi. Om den ska vara fem
            eller tio år får man väl återkomma till.
          </note>
          <note>
            Just under hösten har vi ett gyllene tillfälle att få med en
            massa olika inputs i förberedelsearbetet för en ny strategi. Det
            kommer att vara många diskussioner, så Carina Adolfsson Elgestam
            får många tillfällen att i EU-nämnden och på andra ställen diskutera
            förberedelsearbetet med olika statsråd.
          </note>
          <note>
            Men just jämställdheten har vi känt är en viktig del att lyfta
            in. Jämställdhet är inte viktigt bara utifrån ett slags principiella
            mänskliga rättigheter det är det också naturligtvis utan också
            därför att det är lönsamt och viktigt med jämställdhet. Det är
            inte kontroversiellt i Sverige att säga så, men det är det faktiskt
            i en del länder. Därför vill vi med konkreta exempel visa att
            det är lönsamt för samhällen att satsa på jämställdhet och att
            möjliggöra för män och kvinnor att på samma sätt vara delaktiga.
          </note>
          <note>
            Vi hoppas att slutsatserna från de olika konferenser som anordnas
            spelar in i arbetet med den fortsatta Lissabonstrategin. Om detta
            har vi samtalat med spanjorerna, vilket vi naturligtvis gjort
            i många frågor. Den spanska regeringen kommer under sitt ordförandeskap
            att väldigt mycket lyfta fram jämställdhetsfrågorna. Detta har
            de redan aviserat. Här har vi alltså en dialog med dem, så att
            vi kan vara säkra på att det vi kommer fram till verkligen förs
            in i systemet och inte blir bara ännu en intressant konferens.
          </note>
          <note>
            Jag tror att de här frågorna ligger väldigt nära. I ett miljö-
            och hållbarhetsperspektiv måste vi självklart se till hur vi bygger
            upp och tar oss ur den ekonomiska krisen på ett sätt som också
            är ekologiskt hållbart. Det gäller att vi gör det med nya medel
            och förenar våra ambitioner på klimatområdet med arbetet med att
            ta oss ur den ekonomiska krisen allt naturligtvis för jobb och
            tillväxt i framtiden, på både kort och lång sikt. Jag tror att
            vi under hösten här i kammaren och i de olika nämnderna och utskotten
            i riksdagen kommer att ha många tillfällen att diskutera detta.
          </note>
          <note type="speaker">
            Anf. 112 CARINA ADOLFSSON ELGESTAM (s):
          </note>
          <note>
            Herr talman! Jag tackar för det inlägget. Så här långt känns
            det positivt.
          </note>
          <note>
            Vad ministern möjligtvis glömde att svara på är det som rör människan
            och socialpolitiken, utifrån att det där ska gå hand i hand just
            för att man ska se människorna och hur vi kan få en lösning för
            dem som nu står inför fattigdom och inför de olika sjukdomar och
            den ohälsa som vi vet följer i spåren av detta. Det gäller också
            att hitta inkomstlösningar för den som inte har ett arbete. Också
            detta får konsekvenser såväl i vårt land som kanske i andra länder.
            Om man råkar hamna i kriminella kretsar eller om man på olika
            sätt tar till olika droger blir det, som vi vet, oerhört kostsamt
            för samhället. Från Socialdemokraternas sida anser vi att det
            också är viktigt att ta tag i den här biten så att tillväxten
            och miljöfrågorna går i armkrok med socialpolitiken.
          </note>
          <note>
            Precis som ministern säger är det viktigt att fokusera, och då
            finns det flera saker att fundera över beträffande vad som är
            viktigt. En ytterligare fråga som vi tycker är oerhört viktig,
            om vi går tillbaka till jämställdheten, är att både kvinnor och
            män i Sverige fått möjlighet att vara ute på arbetsmarknaden.
            Så har det varit under många årtionden. Det är en del av Sveriges
            framgång när det gäller tillväxten, liksom det faktum att vi har
            trygghetssystem som reducerar de ekonomiska riskerna vid sjukdom
            och arbetslöshet. Dessa hänger ihop, och jag hoppas att man, när
            man under ordförandeskapet har dessa möten, lyfter fram och visar
            att det faktiskt spelar roll när det handlar om de tre benen.
            Det gäller tillväxten, men också trygghetssystemen, som gör att
            människor känner sig trygga och vågar. Det finns alltså ett samband
            mellan dessa och kvinnors möjligheter att vara ute på arbetsmarknaden.
          </note>
          <note>
            Ytterligare en sak som hänger samman med detta gäller de fackliga
            rättigheterna och lönedumpning. I den nya Lissabonstrategin är
            det oerhört viktigt att också detta finns med för att tydligt
            markera att vi i Europa aldrig kommer att acceptera att man konkurrerar
            genom lönedumpning. Därför är det viktigt att arbetstagarna har
            arbetsrätten och fackliga rättigheter.
          </note>
          <note>
            Som jag ser på frågan, det som ministern är inne på, handlar
            det om att fokusera och se helheten. Jag undrar om ministern är
            beredd att arbeta för det.
          </note>
          <note type="speaker">
            Anf. 113 Statsrådet CECILIA MALMSTRÖM (fp):
          </note>
          <note>
            Herr talman! Det blir lätt en motsägelse när man säger att vi
            ska fokusera och ha lite skarpare och snävare strategier samtidigt
            som vi ska ha in många olika saker. Man pratar om sociala frågor.
            Det omfattar väldigt mycket. När man talar om det ute i Europa
            har de en annan definition.
          </note>
          <note>
            Det är klart att jämställdhetsfrågorna är oerhört viktiga, och
            vi vill lyfta fram dem. Den demografiska utvecklingen generellt
            är oerhört viktig för hur vi ska hantera dessa frågor, men mycket
            i socialpolitiken är trots allt nationella saker och nationellt
            ansvar. Vi kan diskutera och jämföra dem, men enligt vår mening
            bör de inte föras in i Lissabonstrategin. Frågan om trygghetssystemen
            utformas nationellt. Vi tar lärdom av varandra.
          </note>
          <note>
            Det kommer att hållas en konferens om utanförskapet med arbetsmarknadsminister
            Sven Otto Littorin som värd. Där kommer dessa aspekter naturligtvis
            med. Mycket av de sociala frågorna, hur vi hanterar utslagning,
            kriminalitet, människor på glid, är jätteviktiga, och dessa kan
            diskuteras i Lissabonforumet liksom i andra forum. Men om vi ska
            försöka få en riktigt spetsig och bra strategi i framtiden får
            det nog inte finnas för många indikatorer, och man ska ha stor
            respekt för medlemsländernas egen kompetens på dessa områden.
            Där är jag alltså inte riktigt säker på att vi kommer att mötas.
          </note>
          <note>
            När det gäller löntagarnas rättigheter har vi delvis diskuterat
            den frågan i den nyss avslutade valrörelsen. Det är klart att
            ingen är för lönedumpning, men att föra in frågor som ett socialt
            protokoll eller ha en omförhandling av utstationeringsdirektivet
            är vi inte beredda att göra vare sig i den nya Lissabonstrategin
            eller i övrigt. Vi tycker nog att det finns system som fungerar;
            en del justeringar behöver göras på nationell nivå.
          </note>
          <note>
            Den sociala dimensionen är naturligtvis mycket viktig, men det
            viktigaste vi kan göra i den situation vi nu befinner oss i är
            att försöka få fram fler jobb. Det är det som Lissabonstrategin
            måste fokusera på. Samtidigt ska vi naturligtvis se till att jobben
            är hållbara. Vi ska göra det tillsammans i Europa så att vi inte
            konkurrerar med varandra. Vi måste ta hänsyn till varandra och
            tillsammans utveckla den gemensamma marknaden.
          </note>
          <note type="speaker">
            Anf. 114 CARINA ADOLFSSON ELGESTAM (s):
          </note>
          <note>
            Herr talman! Att vi ska arbeta för fler jobb kan vi vara fullständigt
            överens om. Det är just därför det sociala benet är så oerhört
            viktigt att ha med. Jag tycker nog att ministern just där svarar
            lite för enkelt. Visst är det i mångt och mycket de olika nationernas
            egen angelägenhet, men i en global utveckling syftet med Europa
            är ju bland annat att vi ska kunna röra oss fritt över gränserna,
            såväl varor som tjänster kan man inte låta bli att komma in på
            dessa frågor och det som rör trygghetssystemen. Utifrån det måste
            man också ha olika skyddsåtgärder där man tydligt visar att vi
            aldrig kommer att acceptera lönedumpning och att arbetsrätten
            och de fackliga rättigheterna ska vara tydliga.
          </note>
          <note>
            Vi kanske inte kan komma överens om detta, vilket i så fall är
            lite olyckligt. Precis som i fråga om jämställdheten ser många
            upp till Sverige och Norden och hur vi i den här delen av världen
            har arbetat med just dessa frågor, kopplat till de framgångar
            som det har lett till på arbetsmarknaden och i fråga om tillväxten
            genom att både kvinnor och män delvis varit ute på arbetsmarknaden.
            Men också trygghetssystemen har gjort att människor vågat. Om
            man har tryggheten med sig vågar man pröva sina vingar genom att
            till exempel starta företag; kanske har man en innovation eller
            något som man går och funderar över.
          </note>
          <note>
            Det är lite olyckligt att ministern inte är beredd att till Lissabonstrategin
            foga just den biten. I övrigt tackar jag för svaret och för en
            bra debatt. Jag hoppas att vi kan hitta ett sätt att i riksdagen
            diskutera Lissabonstrategin i framtiden så att vi känner att vi
            är med om att utforma den.
          </note>
          <note type="speaker">
            Anf. 115 Statsrådet CECILIA MALMSTRÖM (fp):
          </note>
          <note>
            Herr talman! Vi kommer från de olika statsrådens sida under hösten
            att i skilda forum fortsätta att ha en kontinuerlig diskussion
            med riksdagens ledamöter om hur vi avser att gå vidare med Lissabonstrategin.
            Jag antar att frågan också diskuteras i flera utskott.
          </note>
          <note>
            Min uppfattning är att vi trots allt ska ha en strategi som inte
            är för bred. För att den ska vara lyckosam måste den vara smalare
            och lite vassare än i dag. I dag finns det alldeles för många
            indikatorer. Vi måste förstås fokusera på hur vi långsiktigt bygger
            upp ett hållbart Europa med konkurrenskraftiga ekonomier och med
            sunda offentliga finanser. Vi måste ta in hållbarhetsfrågan, klimathänsynen
            och den demografiska aspekten samt alla de mänskliga resurser
            som hör till detta.
          </note>
          <note>
            Det är möjligt att Carina Adolfsson Elgestam inkluderar mer än
            vad jag gör när vi talar om de sociala frågorna. Det blir lätt
            så eftersom det finns många delområden. Jag menar att detta i
            huvudsak är ett nationellt ansvar, men det diskuteras förstås
            i Lissabonstrategisammanhang och också i andra forum. Sverige
            har hunnit långt i många av dessa frågor, men vi har också en
            hel del att lära av andra länder. Jag är mycket tveksam till att
            man ska gå så långt som till att harmonisera de här frågorna och
            trygghetssystemen. Jag tror i och för sig inte att det var det
            som Carina Adolfsson Elgestam menade.
          </note>
          <note>
            Diskussionen finns, men jag vill också varna för att bygga på
            för mycket när det gäller den gemensamma ambitionen. Jag uppfattar
            signalen från riksdagen så att vi behöver få en lite spetsigare
            men effektiv Lissabonstrategi för jobbens, välfärdens och klimatets
            skull. Det är vår absoluta ambition att jobba för det under ordförandeskapet
            så att det sedan kan lämnas över till spanjorerna. Där ser jag
            fram emot samarbetet med riksdagen.
          </note>
          <note>
            Överläggningen var härmed avslutad.
          </note>
          <note>
            21 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            22 § Bordläggning
          </note>
          <note>
            Anmäldes och bordlades
          </note>
          <note>
            23 § Kammaren åtskildes kl. 16.38.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
