<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200809</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200809</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--41</head>
          <docDate when="2008-12-03">2008-12-03</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <u>
            <seg>
              2008/09:41
            </seg>
          </u>
          <note>
            Onsdagen den 3 december
          </note>
          <note>
            Kl. 09:00 - 17:47
          </note>
          <note>
            1 § Justering av protokoll
          </note>
          <note>
            Justerades protokollet för den 27 november.
          </note>
          <note>
            2 § Beslut om ärenden som slutdebatterats den 27 november
          </note>
          <note>
            Punkt 1
          </note>
          <note>
            Punkt 4
          </note>
          <note>
            Punkt 7
          </note>
          <note>
            Punkt 8
          </note>
          <note>
            Punkt 9
          </note>
          <note>
            Övriga punkter
          </note>
          <note>
            Punkt 2
          </note>
          <note>
            Punkt 9
          </note>
          <note>
            Punkt 10
          </note>
          <note>
            Övriga punkter
          </note>
          <note>
            Punkt 2
          </note>
          <note>
            Punkt 3
          </note>
          <note>
            Övriga punkter
          </note>
          <note>
            3 § Beslut om ärenden som slutdebatterats den 1 december
          </note>
          <note>
            Punkt 11
          </note>
          <note>
            Punkt 22
          </note>
          <note>
            Punkt 23
          </note>
          <note>
            Punkt 27
          </note>
          <note>
            Punkt 30
          </note>
          <note>
            Punkt 33
          </note>
          <note>
            Punkt 34
          </note>
          <note>
            Punkt 37
          </note>
          <note>
            Punkt 41
          </note>
          <note>
            Punkt 45
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 3
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 4
          </note>
          <note>
            Punkt 5
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 3
          </note>
          <note>
            Punkt 4
          </note>
          <note>
            4 § Meddelande om ändring i kammarens sammanträdesplan
          </note>
          <note>
            Förste vice talmannen meddelade att interpellationssvaren torsdagen
            den 4 december kl 12.00 skulle utgå. Statsministerns frågestund
            kl. 14.00 skulle kvarstå.
          </note>
          <note>
            Meddelandet hade delats ut till riksdagens ledamöter.
          </note>
          <note>
            5 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2008/09:155
          </note>
          <note>
            Interpellation 2008/09:155 Samhällelig service över hela landet
          </note>
          <note>
            Interpellationen kommer att besvaras tisdagen den 16 december
            2008.
          </note>
          <u>
            <seg>
              Skälet till dröjsmålet är tjänsteresa utomlands.
            </seg>
          </u>
          <note>
            Fredrik Ahlén
          </note>
          <note>
            Interpellation 2008/09:165
          </note>
          <note>
            Interpellation 2008/09:165 Slopandet av skattemärket
          </note>
          <note>
            Interpellationen kommer att besvaras tisdagen den 16 december
            2008.
          </note>
          <u>
            <seg>
              Skälet till dröjsmålet är tjänsteresa utomlands.
            </seg>
          </u>
          <note>
            Dag Ekman
          </note>
          <note>
            6 § Anmälan om inkomna uppteckningar från EU-nämndssammanträden
          </note>
          <note>
            Förste vice talmannen anmälde att uppteckningar från EU-nämndens
            sammanträden fredagen den 31 oktober, fredagen den 7 november
            och fredagen den 14 november inkommit.
          </note>
          <note>
            7 § Anmälan om inkomna faktapromemorior om förslag från Europeiska
            kommissionen
          </note>
          <note>
            Förste vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <u>
            <seg>
              KOM(2008)661
            </seg>
          </u>
          <u>
            <seg>
              KOM(2008)677
            </seg>
          </u>
          <note>
            8 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            9 § En förenklad revisorsgranskning vid fusion av aktiebolag
            m.m.
          </note>
          <note>
            Föredrogs
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            10 § Näringsliv
          </note>
          <note>
            Föredrogs
          </note>
          <note type="speaker">
            Anf. 1 CARINA ADOLFSSON ELGESTAM (s):
          </note>
          <u>
            <seg>
              Herr talman! Danfors 350, Uponor 35, NCC 1 700, JM 600, Ifö 41.
              Det handlar om varsel. Det handlar om människor som under de senaste
              månaderna har fått beskedet: Du kommer att bli arbetslös.
            </seg>
          </u>
          <u>
            <seg>
              Under oktober och november varslades 40 000 personer, arbetstagare,
              i Sverige om arbetslöshet. Det går inte en dag utan att något
              företag lägger ett varsel. Hitintills i december har det varit
              varsel varje dag. Man kan bara konstatera att vi är på väg in
              i en kraftig lågkonjunktur. Regeringen står mer eller mindre handfallen.
            </seg>
          </u>
          <u>
            <seg>
              Under den senaste tiden har vi sett hur finanskrisen och lågkonjunkturen
              slår hårt och djupt in i människors vardag. När varslen och arbetslösheten
              ökar dag för dag stiger oron för framtiden. Det är då det krävs
              en ansvarsfull ekonomisk politik för jobb och välfärd som kan
              bygga ett bättre Sverige utan att orättvisor och klyftor ökar.
            </seg>
          </u>
          <u>
            <seg>
              Är då regeringens förslag till budget för utgiftsområde 24 om
              näringspolitik noga avvägd för att möta den allt dystrare framtid
              som vi nu ser det som finansministern betecknar som vargavinter
              och att det är långt till vår? Nej, inte som vi ser det.
            </seg>
          </u>
          <u>
            <seg>
              Vi är nu i ett extremt läge. Sverige skulle behöva en förnyad
              jobbpolitik för att möta varslen och arbetslösheten. Men när vi
              i dag här i kammaren debatterar den så viktiga frågan om jobben
              och framtiden lyser näringsministern med sin frånvaro. Det betyder
              att det inte heller i dag blir några besked till svenska folket,
              om nu inte den borgerliga majoriteten här i riksdagen ger svenska
              folket besked om hur det blir inför framtiden.
            </seg>
          </u>
          <u>
            <seg>
              Herr talman! Vi har krävt att regeringen ska ta sitt ansvar och
              återkomma till riksdagen med ett stimulanspaket för att möta den
              stundande arbetslösheten. Men regeringen och ni borgerliga politiker
              här i riksdagen har inte lyssnat vare sig på vad vi i oppositionen
              säger eller på Svenskt Näringsliv, Sveriges Kommuner och Landsting,
              Konjunkturinstitutet och många ekonomer. I stort sett alla säger
              i dag samma sak: Någonting måste göras.
            </seg>
          </u>
          <u>
            <seg>
              Men regeringen är passiv. Regeringen håller fast vid sin budget
              från den 22 september som för varje dag blir alltmer passé. Regeringens
              budget är helt enkelt överspelad. Den byggde på inaktuella prognoser.
              Regeringen har ju till och med presenterat nya prognoser med ett
              ännu mer illavarslande innehåll. Men det har inte lett till några
              åtgärder. Tydligen har man inte lärt sig eller tagit till sig
              någonting utifrån detta.
            </seg>
          </u>
          <u>
            <seg>
              Samtidigt blir varslen allt fler, och antalet konkurser ökar
              med 20 procent. Det förväntas fortsätta under år 2009, så det
              är här och nu som det krävs åtgärder för att möta den här jobbkrisen.
            </seg>
          </u>
          <u>
            <seg>
              Vi socialdemokrater har redan presenterat en rad åtgärder för
              att möta de många varslen och antalet ökade konkurser. Vi har
              presenterat ett industripaket, ett forsknings- och innovationspaket
              och ett särskilt stimulanspaket på 15 miljarder kronor. Vi har
              också presenterat åtgärder för småföretagen som vi vill stärka.
            </seg>
          </u>
          <u>
            <seg>
              Herr talman! Regeringens förslag i budgetpropositionen innebär
              att regeringen kraftigt försämrar Sveriges konkurrenskraft. Den
              aktiva näringspolitiken trappas ned, och regeringen försämrar
              kraftigt Sveriges konkurrenskraft. Den aktiva näringspolitiken
              trappas ju ned. Regeringen sätter tilltro till massiva skattesänkningar
              för dem som redan har det gott ställt. Regeringen tycks helt enkelt
              missa hela dynamiken i ett samhällsbygge där samhälle och näringsliv
              ska arbeta tillsammans.
            </seg>
          </u>
          <u>
            <seg>
              Det är en kombination av trygghet och utveckling för såväl anställda
              som entreprenörer som gör Sverige konkurrenskraftigt. Vi socialdemokrater
              vill att Sverige ska vara ett av världens mest konkurrenskraftiga
              länder. För detta krävs det samarbete mellan samhälle och näringsliv.
              För att uppnå det måste politiken för frihandel gå hand i hand
              med öppenhet och konkurrens och förenas med breda satsningar på
              kunskap, entreprenörskap och trygghet för alla.
            </seg>
          </u>
          <u>
            <seg>
              Vi kan bara konstatera att det är en skandal att regeringen inte
              gör offensiva satsningar på kunskap utan i stället väljer att
              subventionera låglönejobb och skapa sämre omställningstrygghet.
            </seg>
          </u>
          <u>
            <seg>
              Det Sverige nu behöver göra är att investera sig ur krisen. På
              näringslivsområdet handlar det om att investera, som vi ser det,
              i forskning och utveckling. Här föreslår vi 660 miljoner mer än
              vad regeringens förslag innebär. Vi föreslår 500 miljoner för
              att användas till investeringar i ett riktat program för att möta
              varslen och den vikande arbetsmarknaden. Den här stimulansen borde
              ha varit igångsatt redan under 2008.
            </seg>
          </u>
          <u>
            <seg>
              Vi säger också att vi vill ha ett kompetenslyft med särskilda
              utbildningar, med forsknings- och utvecklingsinsatser, i samarbete
              med näringslivet. Det programmet skulle utformas och genomföras
              tillsammans av Arbetsförmedlingen och Vinnova. Vi säger att det
              kan vara viktigt med nystartsinriktning för anställda personer
              i företag där det nu är många varslade. Dessa kan få ett extra
              forskningsstöd för att höja personalens kompetens under lågkonjunkturen
              för att de sedan ska kunna möta framtiden när det vänder och vara
              anställningsbara.
            </seg>
          </u>
          <u>
            <seg>
              Vi föreslår vidare ytterligare 100 miljoner till Forska och väx.
              Vi tycker att det är viktigt, inte minst för entreprenörernas
              möjligheter. Vi vet att de stora företagen lägger mycket på forskning
              och utveckling, medan de små företagen inte alltid har musklerna
              att klara av och orka med det.
            </seg>
          </u>
          <u>
            <seg>
              Vi vill satsa på Designa och väx. Vi tror att designnäringen
              är en del av Sveriges framtid och kan vara med och bidra på fler
              olika sätt. Vi satsar också på småföretagarstipendium och ett
              särskilt innovationslån för uppfinnare för att öka den kommersiella
              servicen så att alla ska få en möjlighet. Oavsett var man är entreprenör
              i vårt land ska det finnas tillgång till både mackar och butiker.
              Vi ser att det på landsbygden i dag blir en stor förändring i
              detta avseende. Det påverkar företagandet och de företag som finns
              ute på landsbygden.
            </seg>
          </u>
          <u>
            <seg>
              Herr talman! Ett annat viktigt område som vi tror att Sverige
              har stora möjligheter att utveckla handlar om turistfrämjande,
              det vill säga besöksnäringen. Här satsar vi 90 miljoner mer än
              vad regeringen gör. Av dessa 90 miljoner vill vi särskilt använda
              50 miljoner kronor för att stärka Sverige som arrangör av internationella
              evenemang. Vi vill också tilldela 40 miljoner kronor till Visit
              Sweden för att marknadsföra Sverige bättre som turistland. När
              vi vet att vi för svensk del har tappat väldigt mycket turister
              från icke-europeiska länder tror vi att det här är viktigt att
              satsa på. Det är ett sätt att hålla tillväxten i gång och hålla
              människor i arbete.
            </seg>
          </u>
          <u>
            <seg>
              Besöksnäringen som sådan tycker vi är en så pass viktig gren
              att vi vill att den ska bli en basnäring och ha ett strategiskt
              handlingsprogram. Hitintills har man från regeringens sida och
              från borgarnas sida inte anammat detta. Det kunde vara roligt
              att få ett besked här i dag om man är beredd att diskutera ett
              strategiskt handlingsprogram för besöksnäringen i en stundande
              lågkonjunktur.
            </seg>
          </u>
          <u>
            <seg>
              Vi har många andra satsningar som vi vill genomföra för att stärka
              köpkraften, inte minst hos barnfamiljer och pensionärer. Det tror
              vi påverkar människors vardag om man ska våga göra en investering,
              om man ska våga köpa nya vinteroveraller till barnen eller om
              man i stället ska spara pengarna när man inte vet hur det kommer
              att bli i framtiden. Det är just den stora osäkerheten, hur det
              ska bli när regeringen inte presenterar några stimulansåtgärder,
              som gör att hotet om att lågkonjunkturens påverkan ska bli ännu
              värre är stort.
            </seg>
          </u>
          <u>
            <seg>
              Därutöver vill vi införa ett ROT-avdrag. Vi vet av gammal beprövad
              erfarenhet att ROT-avdrag har stor betydelse för att människor
              ska våga göra investeringar även när det är lite sämre tider.
              Det skulle man kunna kombinera med ett grönt program för att vi
              ska ställa om Sverige till ett mer energisnålt samhälle. Att då
              göra satsningar inom exempelvis miljonprogramsområdena skulle
              kunna påverka både miljön och sysselsättningen.
            </seg>
          </u>
          <u>
            <seg>
              De senaste dagarna har fordonsindustrin varit i centrum, och
              den betyder oerhört mycket för svensk ekonomi. Det är samma sak
              här. Volvo är till salu, Saab är eventuellt till salu hur man
              nu ska tolka de senaste ryktena. Men vi får inga besked från regeringen.
              Hur blir det för fordonsindustrin i Sverige? Kommer man från regeringen
              och från borgerlig sida att stötta fordonsindustrin och dess utveckling
              inför framtiden?
            </seg>
          </u>
          <u>
            <seg>
              Herr talman! Just nu ser det ganska dystert ut såväl i Sverige
              som runt om i Europa. Här i riksdagen saknar vi handlingskraft
              hos borgarna, det är passivitet. Kanske vi i dag kan få lite besked
              hur det blir inför framtiden. Blir det stimulanspaket? Blir det
              någon form av kompetenslyft för de människor som nu går ut i arbetslöshet?
              Vi hoppas på det från oppositionens sida.
            </seg>
          </u>
          <note>
            För övrigt, herr talman, yrkar jag bifall till reservation 1.
          </note>
          <note type="speaker">
            Anf. 2 KENT PERSSON (v):
          </note>
          <u>
            <seg>
              Herr talman! Jag hade hoppats att i dag kunna stå här i talarstolen
              och vara positiv över utvecklingen i Sverige. Men den senaste
              tidens utveckling på svensk arbetsmarknad är långt ifrån den som
              vi hade för bara tre månader sedan. Det såg relativt ljust ut
              trots allt. Vi såg en lågkonjunktur framför oss. Sådana har vi
              haft tidigare också, det är en del av den vardag som vi lever
              i. Vi i Vänsterpartiet lade också fram förslag för att motverka
              den.
            </seg>
          </u>
          <u>
            <seg>
              Men det som har inträffat efter det är en fullständig kollaps.
              Hela marknadsekonomin står inför stora omvälvningar. När ingenting
              fungerar längre förväntar man sig att det finns en regering som
              tar itu med situationen och lägger fram förslag.
            </seg>
          </u>
          <u>
            <seg>
              40 000 varsel de två senaste månaderna jag har aldrig i mitt
              liv upplevt något så dystert. Jag är ute och träffar företagare
              och frågar: Vad har hänt? De svarar att de inte vet. De har aldrig
              varit med om liknande. Det har blivit tvärstopp för order. Efterfrågan
              på varor och tjänster finns inte längre, och de vet inte vad som
              händer.
            </seg>
          </u>
          <u>
            <seg>
              Till det kommer bankernas oförmåga att tillhandahålla kapital.
              Det är snarare så att bankerna fördjupar krisen genom att säga
              upp ingångna avtal med företag och försätter på det sättet företagen
              i en svår likviditetskris.
            </seg>
          </u>
          <u>
            <seg>
              Herr talman! I praktiken var budgetpropositionen som förelades
              oss i riksdagen i slutet av september redan överspelad när den
              beslutades. Den vilade nämligen på felaktiga antaganden om den
              ekonomiska utvecklingen, inte bara i Sverige utan i världen i
              stort.
            </seg>
          </u>
          <u>
            <seg>
              I ett läge där Svenskt Näringsliv, konjunkturinstitut, fackföreningsrörelse
              och ekonomer efterlyser och närmast vädjar till regeringen att
              lägga fram stimulanspaket för att få fart på ekonomin för att
              rädda företag och i förlängningen jobben, då gör regeringen ingenting.
              Vi avvaktar läget, är svaret vi får.
            </seg>
          </u>
          <u>
            <seg>
              Regeringens passiva hållning när det gäller näringspolitik kommer
              tydligt till uttryck i hur regeringen har agerat i den situation
              som har uppkommit genom finanskrisen och den lågkonjunktur som
              vi upplever nu.
            </seg>
          </u>
          <u>
            <seg>
              Regeringen har fram till de senaste dagarna förhållit sig oerhört
              passiv och avvaktande och har nöjt sig med att tillsätta en samordnare
              i varje län. Samordnare är landshövdingen! Det är faktiskt landshövdingens
              uppgift att samordna statlig verksamhet och åtaganden i länet.
              I den verktygslådan finns ingenting nytt, bara gammal skåpmat.
              Hur ska de göra för att rädda det hela? Svaret lyser med sin frånvaro.
            </seg>
          </u>
          <u>
            <seg>
              Nu är inte allt dåligt som regeringen har gjort. Den proposition
              som vi tog om kapitaltillskott till Svensk Exportkredit och Almi
              var bra. Tyvärr räcker den inte på långa vägar. Svensk Exportkredit
              säger själva att det är långt ifrån tillräckligt i och med att
              det krävs att även andra intressenter går in och stöttar med pengar,
              och de finns inte.
            </seg>
          </u>
          <u>
            <seg>
              Regeringens totala passivitet näst intill likgiltighet, vill
              jag nog påstå är någonting som fördjupar och förvärrar situationen
              totalt sett i Sverige.
            </seg>
          </u>
          <u>
            <seg>
              Inom fordonsindustrin det går inte, herr talman, att låta bli
              att nämna den är situationen speciellt besvärlig. Denna industri,
              branschgren, står för 168 miljarder i exportinkomster i Sverige
              varje år 168 miljarder! Det är den i särklass viktigaste näringsgren
              som vi har. Bakom Volvo och Saab finns tusen underleverantörer
              i dag som lever i ovisshet om sin framtid. Här behövs samverkan
              mellan fordonstillverkare, underleverantörer och regering. Men
              vad får vi? Inte någonting. Mot bakgrund av det som vi upplever
              i dag har jag i går kväll skrivit och begärt en aktuell debatt
              om fordonsindustrins situation i Sverige som jag hoppas kommer
              till stånd.
            </seg>
          </u>
          <u>
            <seg>
              Riskkapitalbolagens svårigheter att få fram kapital och bankernas
              rädsla för att låna ut till företagen gör att rädslan för felinvesteringar
              är stor.
            </seg>
          </u>
          <u>
            <seg>
              Hur lång och djup och vilka konsekvenser lågkonjunkturen kommer
              att få för svenskt näringsliv i förlängningen är i dag omöjligt
              att se eller att ens förstå. Då är det extra viktigt att bygga
              för framtiden, för att överbrygga den kris vi befinner oss i,
              för att stimulera ekonomin och efterfrågan hos konsumenterna.
              Mot den bakgrunden måste staten träda in när det privata kapitalet
              inte har tillräcklig uthållighet. Det gäller till exempel byggande
              av järnvägar och vägar men också i vissa fall uppbyggnad av företag.
            </seg>
          </u>
          <u>
            <seg>
              Staten har, och har alltid haft, en viktig uppgift att fylla
              för att säkra långsiktig kapitalförsörjning. Historiskt kan vi
              se det. Jag har sagt det tidigare många gånger och gett exempel
              på statens betydelse för företagens uppbyggnad och framgång i
              Sverige. Ett exempel är samverkan mellan Ericsson och Televerket.
              SJ:s betydelse för Asea går inte att underskatta eller den roll
              som Vattenfall har haft för teknisk och industriell utveckling
              i Sverige.
            </seg>
          </u>
          <u>
            <seg>
              Det är viktigt att Sverige som ett litet land även i framtiden
              kan vara med och utveckla ny teknik inom centrala tillväxtområden,
              inte minst inom energi- och miljöområdet. Sverige ligger ju i
              topp när det gäller innovationer, men alltför få blir i förlängningen
              till produkter eller tjänster på marknaden. Det är ett allvarligt
              hot mot utveckling av nya idéer, bärkraftiga företag och nya jobb.
            </seg>
          </u>
          <u>
            <seg>
              I ett läge där kapitalmarknaden inte längre fungerar eller vill
              ta ansvar måste staten gripa in. Vänsterpartiet har föreslagit
              att en riskkapitalfond bildas. Vi har också lagt fram förslag
              om att ta en extra utdelning från Vattenfall och tillföra bolaget
              5 miljarder kronor.
            </seg>
          </u>
          <u>
            <seg>
              Socialdemokraterna, Miljöpartiet och Vänsterpartiet har en gemensam
              reservation där vi tycker att målet för näringspolitiken ska ha
              följande lydelse: Den ska främja en hållbar tillväxt och en ökad
              sysselsättning genom insatser för ökad konkurrenskraft och fler
              och växande företag. Och det är det mål som riksdagen beslöt om
              hösten 2005 på förslag av den dåvarande socialdemokratiska regeringen
              med stöd av Vänsterpartiet och Miljöpartiet.
            </seg>
          </u>
          <u>
            <seg>
              Det här handlar om synen på småföretagens roll och betydelse
              för att kunna upprätthålla en hög sysselsättning. Den politik
              som regeringen bedriver riskerar att kraftigt försämra Sveriges
              konkurrenskraft. Det är inte genom stora skattesänkningar för
              den bäst ställda som konkurrenskraften säkras utan snarare genom
              satsningar på kunskap, entreprenörskap och trygghet för de anställda
              och företagen. Näringspolitiken bör utformas så att det skapas
              så goda förutsättningar som möjligt för personer som vill starta
              och driva företag.
            </seg>
          </u>
          <u>
            <seg>
              För ett par veckor sedan presenterade Företagarna småföretagarbarometern.
              I den kan man läsa att det största tillväxthindret för små företag
              är brist på arbetskraft, kvalificerad arbetskraft. Det är ingen
              ny sanning. Det här möter jag när jag är ute och träffar småföretagare
              i Västmanland. Det är brist på kvalificerad arbetskraft, och det
              har varit så under många år. Då kan man ställa sig frågan: Varför
              händer ingenting? Varför görs då ingenting? Satsningen görs i
              stället på speciella tjänster inom tjänstesektorn, hushållsnära
              tjänster. De kommer aldrig att bidra till svensk tillväxt eller
              till att lyfta Sverige ur krisen. Inte heller kommer sänkningen
              av arbetsgivaravgifterna för hamburgerkedjor att lyfta Sverige
              ur krisen.
            </seg>
          </u>
          <u>
            <seg>
              Här handlar det om att vi måste satsa på utbildning, forskning
              och utveckling. Den kvalificerade yrkesutbildningen är just en
              sådan insats som behövs för att möta de behov som finns hos företagen.
              Den är träffsäker, den är lokalt anpassad och den är ett samarbete
              mellan arbetsmarknadens parter. Det är klassisk svensk politik
              egentligen.
            </seg>
          </u>
          <u>
            <seg>
              Det behövs också ytterligare insatser för att möta den brist
              på arbetskraft som vi kommer att stå inför. När samtliga 40-talister
              går i pension behöver deras platser fyllas. Här brister regeringen
              i sin politik. Ett exempel är östra Götaland där man nu gör den
              här typen av satsningar för att överbrygga just den kris som vi
              står inför, men då saknas pengar. Regeringen har inte tillskjutit
              tillräckligt med pengar för att dels täcka de akuta brister som
              finns hos en del företag i dag, dels se till att folk blir anställningsbara
              i framtiden.
            </seg>
          </u>
          <u>
            <seg>
              Vi har i våra förslag en del ytterligare inriktningar för att
              stärka småföretagarnas möjligheter på marknaden.
            </seg>
          </u>
          <u>
            <seg>
              Vi vill ge ett ökat stöd till forskning genom att tillföra en
              skattreduktion till små och medelstora företag, typ den som man
              har i Norge. Jag förstår inte varför inte svenska företag ska
              ha samma möjligheter som andra när det gäller just den delen.
            </seg>
          </u>
          <u>
            <seg>
              Vi vill helt slopa sjuklönekostnaden för små företag med upp
              till tio anställda. Vi vill också sänka arbetsgivaravgifterna
              med fokus på de mindre företagen. Vi vill inrätta en miljöteknikfond
              som ska ha till uppgift att främja mindre företag i den första,
              ganska svåra fasen i en företagsetablering. De pengarna finns
              inte i dag. Vi vill också satsa på exportfrämjande åtgärder genom
              att ytterligare skjuta till medel, framför allt på de nya marknaderna.
            </seg>
          </u>
          <u>
            <seg>
              Avslutningsvis vill vi se över den offentliga upphandlingen.
              Vi vill använda den upphandlingen till att utveckla innovationer
              och teknik. För detta krävs det också en handlingskraftig regering.
              Jag yrkar bifall till reservation 1.
            </seg>
          </u>
          <note type="speaker">
            Anf. 3 LAGE RAHM (mp):
          </note>
          <u>
            <seg>
              Herr talman! Vi har tidigare hört här om regeringens passivitet.
              Jag måste tyvärr instämma i detta. Det har lagts fram en budget
              som den borgerliga regeringen krampaktigt verkar hålla fast vid
              utan några förslag på förändringar. Det hade kunnat vara gott
              och väl om det hade varit en bra budget och om det inte hade hänt
              mycket sedan sist.
            </seg>
          </u>
          <u>
            <seg>
              Huruvida det ursprungligen var en bra budget har vi naturligtvis
              delade meningar om, men vi borde inte ha delade meningar om att
              vi behöver anpassa oss till verkligheten som har uppkommit efter
              det att budgeten lades fram. Det känns konstigt att vi är oense
              om det när vi ser den kris som seglar upp när det gäller finansmarknaden
              och den lågkonjunktur som kommer. Vi borde tillsammans kunna göra
              någonting åt det här.
            </seg>
          </u>
          <u>
            <seg>
              Vi i oppositionen har lagt fram olika förslag på stimulansåtgärder.
              Det handlar om väldigt många olika saker. Tyvärr har regeringen
              inte kommit med något förslag åt det här hållet. Man har i och
              för sig välbehövligt sett att små företag kan behöva extrakrediter,
              och det har vi välkomnat, men det behövs faktiskt mer.
            </seg>
          </u>
          <u>
            <seg>
              Den här passiviteten är intressant. Den finns inte bara när det
              gäller finanskrisen och lågkonjunkturen, utan den är faktiskt
              slående på andra krisområden som till exempel klimatområdet. Även
              här visar regeringen en förvånansvärd passivitet. Jag hoppas att
              passivitet inför kriser inte är regeringens strategi. Det vore
              för hemskt.
            </seg>
          </u>
          <u>
            <seg>
              Nu ska vi diskutera näringslivet. Jag vill göra en liten utblick
              och se det positiva i sammanhanget. Företagandet är någonting
              som skapar möjligheter för människor att förverkliga sina idéer,
              bidra till samhället, vara kreativa och samtidigt driva en verksamhet.
              För samhället skapar detta ett mervärde med aktiva individer.
              Det finns givetvis också fördelar genom att det skapas sysselsättning,
              vilket vi brukar påpeka. När det är så positivt borde vi se till
              att det är så lätt som möjligt att driva företag. Vi borde också
              se att detta företagande är en förutsättning för att vi ska kunna
              möta kommande utmaningar, varav klimatförändringarna är en. Jag
              önskar att även regeringen såg detta.
            </seg>
          </u>
          <u>
            <seg>
              När det gäller förslag på det här området har vi tidigare pratat
              om Forska och väx. Det är ett förslag där vi hoppas att man kan
              ha en miljöenergiteknikinriktning för att till viss del kunna
              möta klimatförändringarna. Det handlar också om stimulansåtgärder.
              Jag vet att regeringen satsar lite pengar på detta, men det förslag
              som vi, Vänsterpartiet och den förra, socialdemokratiska regeringen
              ursprungligen lade fram bidrar faktiskt till forskning och utveckling
              i små företag. Det är även en bra stimulansåtgärd. Jag hade önskat
              att regeringen hade kunnat se det och utöka verksamheten.
            </seg>
          </u>
          <u>
            <seg>
              Vidare föreslår vi branschprogram för miljöteknik. Näringslivet
              och de fackliga organisationerna borde kunna samarbeta för att
              föra fram den här branschen som är en av de stora framtidsmöjligheterna
              för Sverige.
            </seg>
          </u>
          <u>
            <seg>
              När det gäller miljödriven näringslivsutveckling har Nutek tidigare
              framgångsrikt drivit olika satsningar. Regeringen har nu aviserat
              att man ska minska dessa och kanske avskaffa dem helt. Det är
              en väldigt konstig inriktning med tanke på de kriser vi har.
            </seg>
          </u>
          <u>
            <seg>
              Swentec, som driver en bra verksamhet när det gäller att stödja
              små miljöföretag och andra, görs till en delegation under regeringen.
              Det kan säkert bli bra om regeringen inte ger sig på att försöka
              bromsa utvecklingen. Den blir tidsbegränsad, vilket är olyckligt.
              Vi borde ha tydliga signaler om att detta är någonting vi ska
              satsa på i framtiden och inte någonting vi funderar på att lägga
              ned.
            </seg>
          </u>
          <u>
            <seg>
              Över huvud taget kan vi se att de olika regler och åtgärder som
              har funnits tidigare i samhället det gäller till exempel att ställa
              hårda miljökrav har varit framsynta regler som har bidragit till
              att svenskt näringsliv och svenska företag har kunnat anpassa
              sig till det som komma skall. Miljöfrågor är inte bara en fluga,
              utan det är någonting som har sin bas i den faktiska verkligheten
              och som man kan undersöka vetenskapligt och så vidare. Det är
              viktigt att vi i politiken inser detta och anpassar de spelregler
              som finns så att företag och andra får möjlighet att utvecklas.
            </seg>
          </u>
          <u>
            <seg>
              Det finns givetvis regler som är mindre bra, och det finns ett
              visst regelkrångel. Det gäller särskilt för små och medelstora
              företag. Det borde vi satsa mer på. Vi föreslår att vi satsar
              extra pengar till Tillväxtverket, Arbetsmiljöverket, Skatteverket
              och Naturvårdsverket för att de ska se över om man kan minska
              detta.
            </seg>
          </u>
          <u>
            <seg>
              Regeringen föreslår även att man för över lite av det nationella
              entreprenörskapsprogrammet till Skolverket. Det är dock oklart
              vad och på vilket sätt. Vi tycker att det vore bättre om regeringen
              var tydlig med att det är viktigt med entreprenörskapsprogram.
              Därför önskar vi ha kvar detta.
            </seg>
          </u>
          <u>
            <seg>
              Vi ser en mängd andra bra stödåtgärder. Det gäller till exempel
              ökat stöd till socialt företagande som är en väldigt viktig del
              för att få med alla i vårt samhälle. Vi borde också se att företagaren
              tyvärr i alltför stor omfattning är en svensk man. Vi borde försöka
              vidta åtgärder för att förbättra möjligheterna för andra att också
              driva företag. Vi har ett förslag som går i denna riktning. Det
              handlar om riktade mikrokrediter för nystart av företagande. Det
              skulle framför allt kunna riktas till kvinnor och personer med
              invandrarbakgrund som har svårt att få krediter i dag. Det är
              nog extra svårt i dagsläget med den kris vi har. Andra förslag
              i den riktningen är att vi ökar verksamheten i de regionala resurscentrumen
              för kvinnor.
            </seg>
          </u>
          <u>
            <seg>
              Det är också viktigt att se att det kan vara bra med nya sätt
              att driva företag. Ett av dessa sätt kan vara en egenanställning
              där man slipper en del av administrationen och krånglet och kan
              driva sin verksamhet och det man är bra på och få stöd från ett
              företag. Tyvärr är våra regler inte alls anpassade till detta.
              Man får genast problem med a-kassan och andra saker. Vi vill därför
              satsa extra pengar på att sprida information om detta, förändra
              regler och utbilda människor.
            </seg>
          </u>
          <u>
            <seg>
              Det här var en mängd olika förslag som finns med i vår ursprungliga
              budget. Vi tror givetvis fortfarande att de är bra. Men jag tror
              att det är viktigt att vi får någon sorts samling och inser att
              det faktiskt har hänt saker sedan de här motionerna och budgeten
              lades fram. Jag tycker att det är sorgligt att inte alla verkar
              kunna inse det, men jag hoppas att vi framöver får en omsvängning
              från regeringen på detta område.
            </seg>
          </u>
          <u>
            <seg>
              Jag vill i varje fall med detta yrka bifall till reservationen.
            </seg>
          </u>
          <note type="speaker">
            Anf. 4 KARIN PILSÄTER (fp):
          </note>
          <u>
            <seg>
              Herr talman! Nästan varje morgon när man slår på radion och lyssnar
              på nyheterna har situationen förändrat sig jämfört med hur det
              var när man släckte lampan och läste TT för sista gången kvällen
              innan. Det kommer nya varsel, och det händer väldigt mycket. Finansmarknaden
              står i den största krisen i mannaminne ja, det beror väl på hur
              långt minne man har. Vi pratar nu om en krissituation som vi egentligen
              aldrig någonsin har stått inför. Den kombination av händelser
              som vi ser nu har egentligen aldrig förekommit, och därför är
              det också väldigt svårt att förutse vad som kommer att hända nästa
              dag och vilka åtgärder som är de rätta för att bromsa, balansera
              och förstärka.
            </seg>
          </u>
          <u>
            <seg>
              Därför tror jag att det är väldigt viktigt att man också har
              någon is i magen innan man kastar ur sig inte bara förslag utan
              sådant som man också har tänkt sig ska genomföras. Man kan inte
              komma med nya budgetar riktigt varje vecka. Vi ser att bara sedan
              vi justerade det här betänkandet i utskottet den 18 november har
              ytterligare nya saker skett, och vi har anledning att göra andra
              bedömningar i dag än vi hade då, till exempel när det gäller situationen
              på finansmarknaderna.
            </seg>
          </u>
          <u>
            <seg>
              Men herr talman, jag vill ändå börja med att understryka att
              det finns en gravt skev bild i den här debatten, nämligen att
              a) regeringen skulle vara handlingsförlamad, stå passiv eller
              sitta på läktaren och b) att budgeten skulle vara överspelad.
              Så är det naturligtvis inte. Den här budgeten är en utmärkt grund
              att stå på i den här situationen.
            </seg>
          </u>
          <u>
            <seg>
              Den övergripande satsningen i hela statsbudgeten som den föreslogs
              var 1 procent av bnp. Det finns ingen annan regering i Europa
              som har lagt fram en så expansiv budget för nästkommande år. Budgeten
              innehåller förstärkningar, för att ta några exempel, med ett jobbskatteavdrag
              som ytterligare gör det mer lönsamt att arbeta och som naturligtvis
              innebär en påspädning av hushållens disponibla inkomster, det
              vill säga en konsumtionsstimulans.
            </seg>
          </u>
          <u>
            <seg>
              Den innehåller sänkta arbetsgivaravgifter, dels generellt, dels
              för unga människor. Det kan för unga människor vara ett bra sätt
              att börja möta situationen. Det är de yngsta som alltid råkar
              värst ut vid nedgångstillfällen de som aldrig har kommit in på
              arbetsmarknaden eller de som står närmast i tur att åka ut. Den
              generella arbetsgivaravgiftssänkningen innebär naturligtvis också
              en stimulans för företagen att bibehålla personal.
            </seg>
          </u>
          <u>
            <seg>
              Budgeten innehåller den största forskningssatsningen i modern
              tid, och den innehåller ett stort paket när det gäller yrkesutbildning
              med inrättande av yrkeshögskola, yrkesutbildning på komvux, fler
              lärlingsplatser och så vidare. Man kan bara invända mot en del
              av de kommentarer som kommer här om att alliansen bara skulle
              satsa på låglöneyrken. Ingenting kan vara mer fel. Den här yrkesutbildningssatsningen
              borde naturligtvis ha kommit för länge sedan, för det har varit
              ett väl känt faktum under många år att kompetent kvalificerad
              arbetskraft är en bristvara i det här landet.
            </seg>
          </u>
          <u>
            <seg>
              Budgeten innehåller också en stor satsning på infrastrukturutbyggnad
              i närtid, det vill säga finansiering av sådana infrastrukturinsatser
              som faktiskt går att genomföra under nästa och nästkommande år,
              inte bara sådant där man kan påbörja planeringen.
            </seg>
          </u>
          <u>
            <seg>
              På de här fyra områdena innehåller den här budgeten en mycket
              bra grund för att möta konjunkturförsvagningen.
            </seg>
          </u>
          <u>
            <seg>
              Vi vet att det kommer nya prognoser nästan dagligen. Det är inte
              alls så som Lage Rahm påstod tidigare att vi har delade meningar
              om det behövs mer. Nej, självklart inte. Vi har inte alls delade
              meningar om det. Det vi har delade meningar om är vad som ska
              göras, när det ska göras och hur vi ska samla ihop oss till genomtänkta
              satsningar.
            </seg>
          </u>
          <u>
            <seg>
              Vi kan se att det också så gott som dagligen kommer förslag från
              alla möjliga runt om i vårt samhälle: enskilda debattörer, ekonomer,
              forskare, LO-ekonomer, Svenskt Näringslivsekonomer och inte minst
              oppositionspartier. Att någonting måste göras är alla överens
              om. Det är bara det att vad som ska göras är meningarna väldigt
              delade om. Det kan vi även se från oppositionen. Man är snabb
              med att lägga fram många förslag, men de går i väldigt disparata
              riktningar.
            </seg>
          </u>
          <u>
            <seg>
              Vad Sverige behöver är nu först och främst ett beslut om budgeten
              för nästa år den har ju ännu inte börjat verka över huvud taget
              och att vi har välbedömda lägen för vilka ytterligare insatser
              som ska vidtas. De ska präglas av effektivitet och vara långsiktigt
              riktiga.
            </seg>
          </u>
          <u>
            <seg>
              Det absolut viktigaste just nu, herr talman, är att få finansmarknaden
              att fungera, att återställa förtroendet och att återställa kreditgivningen.
              Ska staten gå in? Ja, självklart. Men ska staten ta över? Nej,
              det tror vi inte är en bra ordning. Jag vill bara erinra om att
              Riksbanken och Riksgälden har gjort enorma insatser under de senaste
              månaderna. Man har tillfört över 600 miljarder kronor i likviditet
              genom olika så kallade faciliteter inklusive att man har försett
              den svenska marknaden med dollar genom swap -avtal. Riksgälden
              har swappat bostadsobligationer som inte har fungerat ute på marknaden
              mot statsobligationer i Riksgälden.
            </seg>
          </u>
          <u>
            <seg>
              Finanskrisen är det absolut mest akuta. Så sent som i går kväll
              fick vi besked om att bland annat de svenska kraven på att EU-kommissionen
              måste revidera stabiliseringspaketet för att få det att fungera
              bättre ute på marknaden har gått igenom, och det kommer att komma
              förslag från EU-kommissionen om samlade förändringar. Vi behöver
              här samlade insatser, så att vi inte bara skjuter problemen kors
              och tvärs över nationsgränserna.
            </seg>
          </u>
          <u>
            <seg>
              Är regeringen handfallen? Nja, knappast. Tre veckor från EU-beslutet
              hade riksdagen fattat beslut och satt i verket det svenska stabiliseringspaketet.
              Vi var snabbast i Europa. Man kan knappast säga att den svenska
              regeringen sitter på läktaren när man är snabbast i hela EU.
            </seg>
          </u>
          <u>
            <seg>
              Herr talman! Om det är så att finansmarknaden inte börjar fungera
              finns det faktiskt väldigt lite vi kan göra från riksdag och regering
              för att kompensera det med vanliga statliga åtgärder. Vi måste
              fokusera väldigt hårt här nu på kort sikt på att få finansmarknaden
              att börja fungera. Vissa åtgärder som kompenserar det har redan
              genomförts, och även här har vi visat att det finns både handlingskraft
              och snabbhet. Oppositionen har också varit väldigt tillmötesgående
              för att vi ska kunna få snabba beslut när det gäller ökningen
              av kapital i Almi och Svensk Exportkredit för att akut kunna vara
              inne och något kompensera för de brister som finns på finansmarknaden.
            </seg>
          </u>
          <u>
            <seg>
              Många säger: Aldrig har vi varit med om något liknande! Ändå
              finns det många som är oerhört tvärsäkra på vad man ska göra,
              fast det tvärsäkra om exakt vad som ska göras ändras från vecka
              till vecka. Så kan man opponera, men så kan man inte regera.
            </seg>
          </u>
          <u>
            <seg>
              Det vi behöver göra nu är att fatta beslut om denna budget, som
              lägger en god grund. Vi behöver samla befintliga resurser. Vi
              har tillsatt samordnare och även ordnat en struktur inom Regeringskansliet
              med en dörr in, som ska underlätta beredning av de förslag och
              analyser som kommer in, få dem samordnade och komma med förslag
              på samlade åtgärder, både när det gäller att få kapitalmarknaden
              att fungera bättre och till exempel inom områdena arbetsmarknadspolitik
              och utbildning.
            </seg>
          </u>
          <u>
            <seg>
              Det som är viktigt nu är att åtgärderna samlas för omställning
              samt nystart och möjlighet till tillväxt i företag. Då behöver
              vi fungerande marknader. Särskilt i en situation som denna behöver
              vi väl fungerande marknader. Därför är det också så viktigt med
              de förslag som finns om förstärkningar på Konkurrensverkets område,
              att vi förstärker de ekonomiska incitamenten för att starta, driva
              och växa och att vi blir effektivare i de företagsfrämjande åtgärderna.
              Därför är det naturligtvis tråkigt att de utredningar som arbetar
              med att se över metoderna för både rådgivning, kapitalinsatser
              och främjande inte redan är klara. Men hade de påbörjats av den
              tidigare regeringen hade vi naturligtvis stått starkare nu.
            </seg>
          </u>
          <u>
            <seg>
              Det är väldigt viktigt att de kompletterande åtgärder som ska
              göras utöver det som ligger i budgeten kommer rätt i tid, att
              man har rätt träffbild, att det som är tillfälligt verkligen är
              konstruerat så att det kan fungera tillfälligt och att det som
              handlar om strukturellt riktiga åtgärder tidigareläggs på ett
              sätt som är genomförbart.
            </seg>
          </u>
          <u>
            <seg>
              Det är och nu citerar jag Anders Borg en lång vargavinter som
              ligger framför oss. Hur lång den blir och hur många vargar som
              kommer att springa omkring vet vi fortfarande inte. Det är mycket
              svårt att överblicka. Men som hon sade, Sally: Det går inte att
              bromsa sig ur en uppförsbacke. Därför är det oerhört viktigt att
              vi med lite is i magen konstaterar att vi lagt fram den mest expansiva
              budgeten i hela Europa. Vi har en expansiv penningpolitik. Vi
              kommer i morgon att få veta vad som händer med räntan.
            </seg>
          </u>
          <u>
            <seg>
              Det är viktigt att inte bränna allt krut på en gång. Om vi nu
              låter de automatiska stabilisatorerna verka fullt ut riskerar
              vi att senare, kanske 2010, stå i en situation där vi behöver
              göra stora åtstramningar för att klara finanserna. Om vi bränner
              allt krut på en gång riskerar vi därmed att binda ris åt egen
              rygg och måste senare bromsa oss ur uppförsbacken. Därför är det,
              herr talman, mycket viktigt att de kompletterande åtgärder som
              genomförs är genomtänkta.
            </seg>
          </u>
          <u>
            <seg>
              När det gäller den här budgeten för näringsliv förutsätter vi,
              vilket vi tydligt skriver i betänkandet, att regeringen återkommer
              med förslag på kompletterande åtgärder som kan behövas inom näringspolitiken.
              Att det behövs kompletterande åtgärder är glasklart. Mot den bakgrunden
              yrkar jag, herr talman, bifall till utskottets förslag.
            </seg>
          </u>
          <note>
            I detta anförande instämde Karin Granbom Ellison och tredje vice
            talman Liselott Hagberg (båda fp).
          </note>
          <note type="speaker">
            Anf. 5 CARINA ADOLFSSON ELGESTAM (s) replik:
          </note>
          <u>
            <seg>
              Herr talman! Is i magen säger Karin Pilsäter att man ska ha,
              och saker och ting ska komma i rätt tid. När jag till helgen kommer
              hem till Kronoberg och kanske möter någon av dem från Ryds Båtindustri
              som nu är arbetslös resten av personalen är för övrigt permitterad
              får jag väl säga till dem: Ha is i magen! Vi får vänta tills den
              rätta tiden kommer.
            </seg>
          </u>
          <u>
            <seg>
              Det verkar som om regeringen mest tänker och inte är så snabb.
              Det är fortfarande vår uppfattning, trots Karin Pilsäters inlägg,
              att regeringen gör ingenting. Den har valt att vara passiv.
            </seg>
          </u>
          <u>
            <seg>
              En sak var dock väldigt intressant, nämligen EU:s krispaket.
              Karin Pilsäter säger att vi var ett av de första länderna som
              var klara med det. När det gäller EU:s krispaket är Sverige alltså
              snabbast, men när det gäller förhållandena här hemma, de personer
              som nu blivit varslade, de företag som fått halverade order och
              kanske funderar på vad de ska göra, ska de ha is i magen. Företagen
              ska alltså inte lägga några varsel. Om det kommer stimulanspaket
              med exempelvis kompetenshöjande möjligheter för personalen under
              en tid, om det kommer ROT-avdrag och så vidare, behöver företagen
              kanske inte lägga varsel.
            </seg>
          </u>
          <u>
            <seg>
              Det vore bra om Karin Pilsäter kunde precisera vad som kan komma
              och när den rätta tiden är, för det verkar inte vara nu när vi
              är mitt uppe i krisen.
            </seg>
          </u>
          <note type="speaker">
            Anf. 6 KARIN PILSÄTER (fp) replik:
          </note>
          <u>
            <seg>
              Herr talman! Jag vill påminna Carina Adolfsson Elgestam om att
              det som Sverige var snabbast på var genomförandet i Sverige, inte
              något allmänt prat på möten i Bryssel, som det lite grann verkade
              här. Det handlar om att genomföra stabiliseringsprogrammet i Sverige.
            </seg>
          </u>
          <u>
            <seg>
              En av de mest avgörande orsakerna till att så många företag nu
              lägger varsel är bristande orderingång. Varför är det bristande
              orderingång? Jo, därför att det är svårt med finansieringen. Det
              är huvudorsaken. Om finansmarknaden börjar fungera igen, om företagen
              får finansiering för de behov de har kommer situationen att bli
              helt annorlunda än den värsta tänkbara, det som man nu befarar.
              Därför är det viktigt att på kort sikt, efter bästa förmåga, lägga
              ned mycket energi på att få dessa saker att fungera.
            </seg>
          </u>
          <u>
            <seg>
              När det gäller arbetsmarknadspolitiska åtgärder och utbildningsinsatser
              är det ingenting som skulle kunna börja gälla just denna vecka.
              Jag tror inte att det är avgörande för företagens varsel. Det
              finns resurser på Arbetsförmedlingen i dag. Osvuret är bäst, men
              allt talar för att de resurserna inte kommer att räcka till slutet
              av nästa år. Det är självklart. Men de är inte slut i dagsläget,
              och därför är det inte det mest akuta.
            </seg>
          </u>
          <u>
            <seg>
              Det finns några goda grundregler när det gäller beslutsfattande.
              En är att man ska hålla huvudet kallt och hjärtat varmt, inte
              tvärtom, för då blir besluten inte så bra som de behöver vara.
              Det är viktigt att de just är genomtänkta, att man ser till att
              de är genomförbara under den tid man sätter upp. Vi har i modern
              tid en ganska bred historia av att ha lagt mycket pengar på utbildningsinsatser
              och arbetsmarknadsåtgärder men att en hel del av dem inte fungerat
              bra just för att de inte varit genomtänkta, för att man inte haft
              en bra planering.
            </seg>
          </u>
          <note type="speaker">
            Anf. 7 CARINA ADOLFSSON ELGESTAM (s) replik:
          </note>
          <u>
            <seg>
              Herr talman! Det är intressant vad som är genomtänkt eller inte.
              Jag skulle nog vilja påstå att det just nu inte verkar som om
              borgarna i riksdagen, och inte heller regeringen för den delen,
              riktigt tänkt igenom hur läget är i Sverige. Om man hade gjort
              det skulle man här och nu, före årsskiftet, kommit med ett stimulanspaket
              som hade kunnat komma i gång med omedelbar verkan. Det är vad
              alla frågar efter Svenskt Näringsliv, kommuner och landsting runt
              om i landet, företagare. Nu går deras personal ut i arbetslöshet.
            </seg>
          </u>
          <u>
            <seg>
              Det talas mycket om varsel. När man är varslad är det inte klart
              vilka på företaget som kommer att bli arbetslösa, som får lämna
              arbetsplatsen och gå hem. Det lades varsel även i augusti och
              september, även om de inte var lika många som nu. Många av dessa
              förhandlingar är redan klara och de varslade har fått gå hem.
              De är redan ute i arbetslöshet.
            </seg>
          </u>
          <u>
            <seg>
              Nu kommer antalet att fyllas på genom alla de varsel, ungefär
              40 000, som är lagda under oktober och november. Det hastar alltså.
              Att säga att det ska vara genomtänkt, när vi i Sverige faktiskt
              har erfarenhet av att det betyder mycket att vi vidtar kompetenshöjande
              åtgärder, känns märkligt. Det är märkligt att regeringen inte
              kan lyssna och ta till sig av det.
            </seg>
          </u>
          <u>
            <seg>
              Utifrån det perspektivet är det kris i landet. Det gäller både
              den finansiella delen och det faktum att många företag fått sina
              order mer än halverade. Och regeringen gör ingenting. De bara
              väntar.
            </seg>
          </u>
          <note type="speaker">
            Anf. 8 KARIN PILSÄTER (fp) replik:
          </note>
          <u>
            <seg>
              Herr talman! Låt mig gå tillbaka till det som jag sade inledningsvis,
              nämligen att det i denna budget finns en storsatsning på yrkesutbildning.
              Det gäller både komvux och yrkeshögskola. Den satsningen är ett
              bra tillskott men har ännu inte börjat verka. Det kommer även
              tillskott på kapitalområdet.
            </seg>
          </u>
          <u>
            <seg>
              Om vi hade gjort som ni sade, Carina Adolfsson Elgestam, skulle
              vi ha fått fatta ett nytt beslut varje vecka. Det hade resulterat
              i en salig blandning av åtgärder och ett ganska rörigt genomförande.
              Jag tror att det helt enkelt är smartare att samla ihop sig lite
              och göra en välbedömd åtgärdslista på vad som ska sättas in och
              vid vilken tidpunkt i stället för att varje gång det läggs ett
              nytt varsel komma med ett nytt paket och sedan försöka få någon
              sorts struktur och ordning utifrån det.
            </seg>
          </u>
          <u>
            <seg>
              Det finns fortfarande resurser kvar att använda när det gäller
              arbetsmarknadspolitiken. De är inte slut. De nya resurser som
              föreslås i budgeten i och för sig inte på vårt område kommer att
              räcka en bra bit in på nästa år. Det är dock oklart hur långt
              eftersom vi inte vet hur situationen kommer att bli.
            </seg>
          </u>
          <u>
            <seg>
              Hur tänker ni att man ska göra när ni nu lägger fram förslag?
              Vid ett tillfälle lade ni till exempel fram förslag om att man
              skulle satsa mer pengar på Vinnova redan under detta år, trots
              att det var ganska uppenbart att om vi hade följt en normal beslutsgång
              hade ingenting av dessa pengar hunnit processas före årsskiftet.
              Ändå tyckte ni att det var läge att fatta extraordinära beslut
              om forskningsanslag under innevarande år trots att budgeten för
              nästa år innehåller påtagliga tillskott, och inte bara påtagliga
              utan de största tillskott som gjorts under den tid vi kan överblicka.
            </seg>
          </u>
          <u>
            <seg>
              Hur tänker ni själva när det gäller varslen? Har ni tänkt att
              staten ska gå in och kompensera varje företag för neddragningar
              med extraordinära utbildningsinsatser som ska sättas i verket
              nästa vecka?
            </seg>
          </u>
          <u>
            <seg>
              (FÖRSTE VICE TALMANNEN: Jag vill erinra om att Carina Adolfsson
              Elgestam inte har rätt till fler inlägg i detta replikskifte.
              Hon kan inte svara på frågorna.)
            </seg>
          </u>
          <note type="speaker">
            Anf. 9 KENT PERSSON (v) replik:
          </note>
          <u>
            <seg>
              Herr talman! Karin Pilsäter sade att det inte går att bromsa
              sig ur en uppförsbacke. Det är väl i och för sig sant, men nu
              har regeringen lagt i friläge, och det är betydligt allvarligare.
            </seg>
          </u>
          <u>
            <seg>
              Det finns en poäng i det Karin Pilsäter säger. Det man behöver
              satsa på och lägga stor vikt vid är att få en fungerande finansmarknad.
              Den totala kollapsen har gjort att företag har svårt med kreditgivning.
              De har svårt att få lån till att investera. De har svårt att omsätta
              lån. Bankernas ensidiga möjlighet att säga upp ingångna avtal
              gör att företagens villkor sannerligen är osäkra.
            </seg>
          </u>
          <u>
            <seg>
              Att i det läget bara säga att vi satsar mest i Europa är en dålig
              jämförelse budgetmässigt med krispaketet. Det är ganska ointressant
              hur mycket vi satsar om det inte är relaterat till den verklighet
              vi lever i. För att få i gång kreditmarknaden igen måste det finnas
              någon som går före. Riksgälden och Riksbanken har gjort sin del
              av det hela genom övertagandet av Carnegie och företagscertifikat
              från Riksbanken. Det är jättebra. Men regeringens stabiliseringspaket
              är bankerna fullständigt ointresserade av. Det är egentligen bara
              Swedbank som har hoppat på den möjligheten. Det visar än en gång
              att det inte räcker med de åtgärderna. Det behövs någon annan
              som går före, ett statligt agerande, så att folk får kredit. Det
              är mot den bakgrunden vi vill ha ett riskkapitalbolag som törs
              och vågar gå in när de andra inte gör det.
            </seg>
          </u>
          <note type="speaker">
            Anf. 10 KARIN PILSÄTER (fp) replik:
          </note>
          <u>
            <seg>
              Herr talman! Tydligen tycker ni nu att Vattenfall är vansinnigt
              överkapitaliserat. Det är klart att det hade varit klädsamt om
              den tidigare regeringen hade haft den typen av översyn över sina
              företag och sett till att man hade en kapitalstruktur som var
              riktig. Det får vi diskutera vid något annat tillfälle mer exakt.
            </seg>
          </u>
          <u>
            <seg>
              När skulle en sådan fond som ni nu funderar på kunna vara i kraft
              och börja låna ut pengar eller investera i olika företag? Det
              är inte precis nästa vecka. En sådan process tar ganska mycket
              tid. Vad vi har gjort är däremot att se till att göra det som
              går att göra snabbt: att höja kapitalet i de befintliga strukturer
              som finns. Ni har varit ytterst behjälpliga med att se till att
              få besluten snabbt genomförda. Det kan hända att vi måste återkomma
              med fler sådana saker om den ordinarie marknaden inte håller.
            </seg>
          </u>
          <u>
            <seg>
              Men låt mig återigen säga att det inte finns någon möjlighet
              att staten genom inrättande av den typen av institutioner skulle
              kunna kompensera för om hela den privata finansmarknaden fortsätter
              att vara så här blockerad. Det går inte. Det finns ingen möjlighet.
            </seg>
          </u>
          <u>
            <seg>
              Därför måste vi nu fokusera åtgärderna på att få bland annat
              bankgarantin att fungera. Det är därför Sverige har gått i bräschen
              inför Ekofinrådet som var i går. EU-nämnden har ställt sig bakom
              att driva på för att få förändringar i det stabiliseringspaket
              som EU-länderna gemensamt gick fram med men som många av våra
              länder nu har sett inte fungerar fullt ut på hemmaplan och därför
              måste få ändrade riktlinjer. Det är det som är de viktiga åtgärderna
              nu för att snabbt få det här att fungera, inte att börja starta
              nya statliga strukturer som på marginalen ska kunna gå in och
              komplettera. Det kanske behövs den typen av kompletterande åtgärder
              också. Men det är inte det som löser någonting nu.
            </seg>
          </u>
          <note type="speaker">
            Anf. 11 KENT PERSSON (v) replik:
          </note>
          <u>
            <seg>
              Herr talman! Det var intressant att höra att Karin Pilsäter inte
              alls utesluter någon form av statliga riskkapitalfonder i framtiden.
              Det är givetvis på det sättet att man måste kunna göra två saker
              samtidigt, dels för det akuta läget, dels för att möta framtida
              hot. Det här är inte slutet, eller kanske ens början på slutet.
              Hur lång och hur djup krisen kommer att bli och vilka konsekvenser
              den kommer att få kan varken du eller jag säga i dag. Det är det
              som är så bekymmersamt.
            </seg>
          </u>
          <u>
            <seg>
              En sådan här fond som vi pratar om skulle finnas för att möta
              kommande kriser. Det är viktigt att vi har den typen av redskap
              framöver också. Näringspolitik handlar inte bara om åtgärder i
              dagsläget, utan även om åtgärder för framtiden. Det här skulle
              vara ett bidrag.
            </seg>
          </u>
          <u>
            <seg>
              Det som behövs i dag är också en översyn över bankernas möjlighet
              att ensidigt säga upp ingångna avtal. Jag tycker att det är jag
              ska inte säga förfärligt, men det är anstötligt i allra högsta
              grad. Det här sätter företagen i en situation där de inte kan
              planera för framtiden, där de inte vet om de har krediter och
              möjligheter, inte vet om lånen blir uppsagda eller inte.
            </seg>
          </u>
          <u>
            <seg>
              Här skulle jag vilja se att regeringen visade lite handlingskraft
              och gick före för att se över lagstiftningen. Vi har SBAB. Vi
              äger SBAB. Vi kan använda det statliga ägandet för att vara föregångare.
              Vi är delägare i Nordea. Vi kan genom ett aktivt ägarskap använda
              också Nordea för att vara föregångare. Men det handlar om politik.
              Det handlar om att vilja. Karin Pilsäters fullständiga tilltro
              till marknadskrafterna gör mig lite bekymrad. När de inte fungerar
              måste någon annan träda in. Det är regeringens uppgift att göra
              det.
            </seg>
          </u>
          <note type="speaker">
            Anf. 12 KARIN PILSÄTER (fp) replik:
          </note>
          <u>
            <seg>
              Herr talman! Det är regeringens och riksdagens uppgift att se
              till att regelverken är sådana att marknaden fungerar, inte att
              själva gå in och ta över marknadens funktionssätt. Det finns ingen
              möjlighet att staten på något sätt skulle kunna gå in och ta över
              hela finansmarknaden. Det tror jag att Kent Persson också inser.
              Diskussionen om att helt eller delvis statligt ägda institutioner
              skulle agera på helt andra villkor tror jag att vi får ta vid
              ett annat tillfälle. Repliktiden räcker inte till. Men att SBAB
              skulle ge helt andra villkor är helt uteslutet.
            </seg>
          </u>
          <u>
            <seg>
              När det gäller riskkapitalet är det ändå ganska slående att riskkapitalfonden
              med pengar från Vattenfall som vi diskuterar i dag som Kent Persson
              nu säger handlar om de långsiktiga villkoren. Sedan ska vi också
              diskutera i morgon i utskottet, men då i skepnad av att den ska
              lösa de akuta problemen. Det är det jag menar. Det kommer nya
              förslag varje vecka. Det är bara det att verkligheten ändrar sig
              hela tiden. Då tror jag att man får vara mer genomtänkt än så.
            </seg>
          </u>
          <u>
            <seg>
              När det gäller den kortsiktiga finansieringen finns det ingen
              sådan möjlighet. När det gäller de långsiktiga möjligheterna utesluter
              jag inte alls att vi behöver göra mer eller annorlunda vad beträffar
              statens kapitalinsatser. Det är därför vi har en utredning som
              alldeles strax är klar och som ska se över vilken statens roll
              är. Var ska staten gå in och vara aktör? Det är där det finns
              marknadsmisslyckanden. Det handlar förmodligen om att fokusera
              de statliga insatserna mycket mer på riktigt tidiga skeden och
              att vara med och ta större risker än vad man i dag gör och kanske
              träda tillbaka från andra sektorer.
            </seg>
          </u>
          <u>
            <seg>
              Men då måste vi få en fungerande privat finansmarknad med regelverk
              och villkor som gör att de privata aktörerna fungerar igen. Hade
              det varit så att den tidigare regeringen behandlat Banklagskommitténs
              och alla andra krav som finns på förändrade regelverk hade vi
              stått starkare rustade i dag och inte behövt göra så mycket akututryckningar.
              Men så har tyvärr inte varit fallet.
            </seg>
          </u>
          <note type="speaker">
            Anf. 13 LAGE RAHM (mp) replik:
          </note>
          <u>
            <seg>
              Herr talman! Karin Pilsäter pratade i sitt anförande om att man
              ska ha is i magen, att man inte kan lägga fram nya budgetar varje
              vecka och att det nu är viktigt att lägga tid på att se till att
              finansmarknaden fungerar.
            </seg>
          </u>
          <u>
            <seg>
              Det är mycket riktigt så att man inte kan lägga fram nya budgetar
              varje vecka. Jag skulle egentligen vilja veta vem det är som har
              föreslagit att vi ska inrätta en veckans budget. Jag har inte
              uppfattat att något oppositionsparti, inte mitt eget och inte
              någon utanför heller, skulle ha föreslagit veckans budget.
            </seg>
          </u>
          <u>
            <seg>
              Jag tror att det helt enkelt handlar om att man kanske varje
              vecka, kanske mer sällan eller oftare uttrycker att regeringen
              ska ta sitt ansvar.
            </seg>
          </u>
          <u>
            <seg>
              Man säger en vecka att regeringen ska ta sitt ansvar och sätta
              in åtgärder, och sedan gör regeringen inte det. Man säger då:
              Nu tycker vi faktiskt att ni borde göra någonting nästa vecka.
              Sedan händer heller ingenting. Man säger veckan efter det: Men
              snälla nån, gör någonting! Det är inte så att varje gång man föreslår
              någonting vill att regeringen just den veckan ska göra en specifik
              sak. Jag skulle vilja veta vem det är som har föreslagit det.
            </seg>
          </u>
          <u>
            <seg>
              Det är bra att man lägger ner mer tid på finansmarknaden. Vi
              har stött de åtgärder som har gjorts för att försöka stabilisera
              finansmarknaden. Men jag undrar om man inte kan göra flera saker
              samtidigt. Det är lite grann som när John McCain ville avbryta
              presidentvalskampanjen. Obama påpekade att man faktiskt kan jobba
              med finansmarknaden och bedriva kampanj samtidigt.
            </seg>
          </u>
          <u>
            <seg>
              Jag undrar om det inte är så att man kan lägga lite tid på klimatförändringarna
              samtidigt. Jag skulle önska att regeringen klarade av att göra
              flera saker samtidigt. Hur är det med den saken?
            </seg>
          </u>
          <note type="speaker">
            Anf. 14 KARIN PILSÄTER (fp) replik:
          </note>
          <u>
            <seg>
              Herr talman! Det är självklart så, Lage Rahm, att man måste kunna
              göra flera saker samtidigt. Man kan till och med både driva kampanj
              och faktisk verksamhet. Framför allt måste man kunna jobba med
              flera saker, även om det naturligtvis för oss alla finns någon
              sorts begränsning i både mental kapacitet och timmar per dygn.
              Självklart måste man kunna driva flera processer parallellt. Det
              är också vad som sker.
            </seg>
          </u>
          <u>
            <seg>
              Som ni vet pågår det en process när det gäller finansmarknaden.
              Det handlar just nu väldigt mycket om att påverka EU. Vi fick
              i går kväll igenom att EU-kommissionen ska komma tillbaka med
              nya regelverk eller förändringar i regelverken som gör att det
              bättre ska kunna sättas på plats från svensk horisont.
            </seg>
          </u>
          <u>
            <seg>
              Samtidigt har man en mycket djup och nära dialog med de samordningsmän
              som är tillsatta runt om i landet och de stora industrier som
              är i extra akut kris just nu. Det handlar om att kunna samla in
              och göra en bedömning av vilka behov som finns långsiktigt. Det
              gäller inte bara vad som den ena veckan känns rätt utan också
              vad som blir riktigt när man väl sätter åtgärderna i verket och
              de verkar ut.
            </seg>
          </u>
          <u>
            <seg>
              Man måste naturligtvis också kunna ha ett långsiktigt intresse
              i klimatpolitiken. Just nu står vi och väntar på att EU:s klimatpaket
              ska falla på plats med konkreta mål inom alla respektive område
              för varje enskilt land. Det handlar om att lägga ned väldigt mycket
              resurser och energi på att se till att vi verkligen får ett beslut
              inför toppmötet så att vi vet vad vi har att hålla oss till.
            </seg>
          </u>
          <u>
            <seg>
              Jag tror att det är det mest akuta på den fronten just nu så
              att man sedan kan gå vidare med implementering av olika typer
              av konkreta åtgärder.
            </seg>
          </u>
          <note type="speaker">
            Anf. 15 LAGE RAHM (mp) replik:
          </note>
          <u>
            <seg>
              Herr talman! Låt mig börja med klimatförändringarna. Det skrämmer
              mig lite när Karin Pilsäter inleder med att säga att regeringen
              väntar. Man kan hoppas att den inte väntar på någonting som tar
              väldigt lång tid. Vi vet genom vetenskap att det finns många typer
              av åtgärder som man kan vidta för att komma till rätta med en
              del av problemen. De kan vi göra redan nu, men det vill regeringen
              inte göra.
            </seg>
          </u>
          <u>
            <seg>
              Vi kommer sedan till frågan om finansmarknaden och stimulanspaket.
              Jag uppfattar att man jobbar på flera fronter samtidigt, men när
              kommer förslagen? Det vore bra att få veta det. Jag tror att vi
              behöver skicka signalen att Sverige tar detta på allvar. Då måste
              också regeringen på något sätt ta det på allvar och visa att vi
              kommer med nya förslag, men frågan är när.
            </seg>
          </u>
          <u>
            <seg>
              Jag tycker att det är en vettig inriktning att man vill vänta
              på mer information och tänka mer. Men frågan är om vi ska vänta
              på att få fullständig information. När kommer vi att få fullständig
              information? Det riskerar att vara tio år efteråt och ett antal
              doktorsavhandlingar senare som vi har fullständig information.
            </seg>
          </u>
          <u>
            <seg>
              I något läge måste man säga: Nu har vi tillräckligt mycket information,
              och då kan vi göra de här sakerna. Det vore välgörande om regeringen
              ändå kunde markera när.
            </seg>
          </u>
          <note type="speaker">
            Anf. 16 KARIN PILSÄTER (fp) replik:
          </note>
          <u>
            <seg>
              Herr talman! Om vi ska vänta på fullständig information tror
              jag att vi får vänta oändligt länge. Jag tror inte ens att man
              tio doktorsavhandlingar senare kan säga vad som faktiskt hände.
              De kommer förmodligen att säga att det var olika saker som hände.
              Det kan man naturligtvis inte vänta på.
            </seg>
          </u>
          <u>
            <seg>
              Det är alltid lättare att efteråt säga vad man borde ha gjort
              än att i förväg veta vad som är rätt. Det är klart att man inte
              kan vänta på det. Däremot kan man samla ihop sig någorlunda. Men
              om jag skulle sitta och säga ett datum nu skulle det vara en helt
              meningslös övning.
            </seg>
          </u>
          <u>
            <seg>
              Däremot är det väl alldeles uppenbart att vi alla är överens
              om att denna budget, både när det gäller näringsliv och i stort,
              och framför allt när det gäller effekterna på företagen, är en
              bra grund. Men det är absolut inte tillräckligt.
            </seg>
          </u>
          <u>
            <seg>
              Det gäller också de mer strukturella åtgärderna som ni också
              efterlyser här och den del där vi över huvud taget har diskuterat
              innehållet med olika förslag. Det ligger naturligtvis mycket i
              de problem som ni pekar på.
            </seg>
          </u>
          <u>
            <seg>
              Där finns andra processer som är på gång att verka fram till
              ett konkret förslag. Det gäller exempelvis statens kapitalinsatser.
              Exakt vad ska man rikta in dem på? Var finns marknadsmisslyckandena?
              Hur ser rådgivande och främjande insatserna ut? Är de verkligen
              effektiva?
            </seg>
          </u>
          <u>
            <seg>
              Jag kan ta ett exempel. Du föreslog från Miljöpartiets sida alldeles
              nyss att vi ska förstärka de nationella resurscentrumen. Men vet
              vi att det är pengar som kommer att ge effekt? Vi måste ha ordentliga
              utvärderingar, och metoderna får aldrig bli viktigare än målen.
            </seg>
          </u>
          <u>
            <seg>
              Vi har ett antal granskningsrapporter från exempelvis Riksrevisionen
              som talar för att en hel del av de företagsfrämjande insatser
              som är gjorda inte har varit så effektiva.
            </seg>
          </u>
          <u>
            <seg>
              Det gäller också att man får valuta för pengarna för att det
              ska vara till gagn för de människor som pengarna används för och
              till gagn för människor som drar nytta av om det fungerar.
            </seg>
          </u>
          <u>
            <seg>
              Därför kommer det också under nästkommande år förslag på konkreta
              och mer strukturella förändringar inom många av dessa områden
              inklusive socialförsäkringen.
            </seg>
          </u>
          <note type="speaker">
            Anf. 17 MARIA PLASS (m):
          </note>
          <u>
            <seg>
              Herr talman! Sverige står inför en tid med hot men också möjligheter.
              Det kan synas vara ett hot för en person eller en verksamhet,
              och för en annan person eller en verksamhet upplevs detta som
              en möjlighet.
            </seg>
          </u>
          <u>
            <seg>
              Vi i Sverige är inte ensamma om detta. Vi dras med i en högkonjunktur
              och en lågkonjunktur precis som i övriga världen. Skillnaden är
              nu att vi i denna rådande lågkonjunktur och finansoro har ett
              starkt utgångsläge.
            </seg>
          </u>
          <u>
            <seg>
              Genom att alliansen har bedrivit en ansvarsfull ekonomisk politik
              där ändå många åtgärder har genomförts står Sverige starkt rustat.
              Därigenom har vi en beredskap för att kunna möta en svagare utveckling
              och har också åtgärder.
            </seg>
          </u>
          <u>
            <seg>
              Alliansen har lagt fram en av Europas mest expansiva budgetar
              på 32 miljarder. Det är nu den del som omfattar utgiftsområde
              24 Näringsliv som vi ska behandla.
            </seg>
          </u>
          <u>
            <seg>
              Målet och inriktningen för alliansens näringspolitik är att stärka
              företagens konkurrenskraft och skapa förutsättningar för fler
              och växande företag så att jobben kan bli fler.
            </seg>
          </u>
          <u>
            <seg>
              Inom näringspolitiken ryms ett smörgåsbord av områden såsom företagsutveckling,
              entreprenörskap, innovationsutveckling, turistfrämjande med mera.
            </seg>
          </u>
          <u>
            <seg>
              Jag ska visa på ett par förslag i alliansens budget för att göra
              Sverige till ett av Europas bästa företagarländer.
            </seg>
          </u>
          <u>
            <seg>
              Arbetsgivar- och egenavgiften sänks med 1 procent vilket förbättrar
              för nyanställningar och sysselsättningen. Resurser för motsvarande
              3 miljarder kommer på grund av detta kommuner och landsting till
              del.
            </seg>
          </u>
          <u>
            <seg>
              Bolagsskatten sänks från 28 procent till 26,3 procent för att
              förbättra för investeringar i Sverige. Även expansionsfondsskatten
              för enskilda företagare sänks.
            </seg>
          </u>
          <u>
            <seg>
              De så kallade 3:12-reglerna reformeras vilket skapar bättre förutsättningar
              för att anställa och investera.
            </seg>
          </u>
          <u>
            <seg>
              Reglerna för direktavskrivningar förbättras genom att inventarier
              med ett värde upp till ett halvt basbelopp får dras av direkt.
            </seg>
          </u>
          <u>
            <seg>
              Ungdomar i åldern 1626 år får en sänkning i arbetsgivaravgiften
              så att dessa lättare ska få jobb. Det innebär att arbetskostnaden
              för ungdomar blir 12 procent lägre än vid full arbetsgivaravgift.
            </seg>
          </u>
          <u>
            <seg>
              Till detta kommer inte minst de 5 miljarder kronor i kapitaltillskott
              till Almi och Exportnämnden som riksdagen har beslutat om för
              att trygga kapitaltillskottet för små och stora företag.
            </seg>
          </u>
          <u>
            <seg>
              Listan på förslag för ett bättre företagande och ökad konkurrens
              är lång och betydligt mycket längre än vad jag just nämnt.
            </seg>
          </u>
          <u>
            <seg>
              Ett antal utredningar är genomförda. De kan vara ute på remiss
              eller är på gång. Här återfinns utredningar om trygghetssystem
              för företagare, förenklad F-skattsedel och finansiering.
            </seg>
          </u>
          <u>
            <seg>
              Jag vill som exempel gärna lyfta fram Utredningen om trygghetssystem
              för företagare. Detta ger klara förbättringar för företagarnas
              möjlighet att använda sig av sjukförsäkring, arbetslöshetsförsäkring
              och föräldraförsäkring. Utredningen innehåller mycket bra och
              genomarbetade förslag.
            </seg>
          </u>
          <u>
            <seg>
              Äntligen kommer det till exempel att på ett rimligt sätt gå att
              kombinera familj med företagande. Äntligen blir det en ökad valfrihet
              när det gäller karensdagar och sjukförsäkringsavgift. Äntligen
              föreslås ett högkostnadsskydd mot sjuklönekostnader.
            </seg>
          </u>
          <u>
            <seg>
              Sammantaget underlättar utredningen företagarnas arbete och trygghet
              i vardagen.
            </seg>
          </u>
          <u>
            <seg>
              Att stimulera för våra unga att vilja få kunskap om entreprenörskap
              och företagande är viktigt. Vi har redan nu Ung företagsamhet
              i många gymnasieskolor, men det är oftast beroende av entusiastiska
              lärare. Vi vill att entreprenörskap ska vara en naturlig del av
              utbildningen och lyftas fram i styrdokument både på grundskola
              och på gymnasieskola. Först då kommer det naturligt. Det kan handla
              om ökat samarbete mellan företag och skola, erfarenhetsutbyte
              och lärare med företagserfarenhet.
            </seg>
          </u>
          <u>
            <seg>
              Parallellt med dessa förslag kompletteras budgeten med insatser
              för att främja kvinnors företagande och öka företagande bland
              personer med utländsk bakgrund samt nu senast en satsning på sociala
              företag, vilket gläder mig alldeles särskilt.
            </seg>
          </u>
          <u>
            <seg>
              Övriga förslag som regeringen har lagt fram och som gynnar företagande
              är satsning på infrastruktur, utbildningar, forskning och innovation
              med mera.
            </seg>
          </u>
          <u>
            <seg>
              Låt mig också kommentera den rödgröna oppositionens motioner.
              Det är förvisso nya motioner och nya motionärer, men innehållet
              har vi sett förr.
            </seg>
          </u>
          <u>
            <seg>
              På förmiddagen kan Socialdemokraterna ge bidrag så att hushållen
              ska kunna konsumera. På eftermiddagen tar man tillbaka pengarna
              i form av skattehöjningar så att hushållen inte har råd att konsumera.
              Hur går detta ihop?
            </seg>
          </u>
          <u>
            <seg>
              Många av förslagen innebär också att man slår in öppna dörrar.
              Det som Socialdemokraterna presenterar som nya förslag i sin motion
              har alliansregeringen redan startat. Det gäller till exempel infrastrukturen.
            </seg>
          </u>
          <u>
            <seg>
              S använder sig också av de gamla beprövade bidragsjobben. Denna
              gång är det till ungdomar. I stället för att stimulera till riktiga
              jobb vill Socialdemokraterna ha tidsbegränsade bidragsjobb. Men
              vad händer efter tolv månader när bidraget har tagit slut? Det
              har vi sett förr.
            </seg>
          </u>
          <u>
            <seg>
              Oppositionen kör med sin vanliga jargong och anklagar den borgerliga
              regeringen för att inte satsa tillräckligt. Till skillnad från
              den rödgröna röran tar Allians för Sverige nu sitt ansvar genom
              att först få igenom den budget som redan finns och införa reformer
              för 32 miljarder. Det blir en injektion i den svenska ekonomin.
            </seg>
          </u>
          <u>
            <seg>
              Konjunkturläget är bekymmersamt. Regeringen går noggrant igenom
              ekonomin och kommer att vidta åtgärder när man har stabila data
              gå på. Åtgärderna ska vara väl avvägda och ge största möjliga
              utdelning när det gäller jobben.
            </seg>
          </u>
          <u>
            <seg>
              Den budget som vi nu diskuterar är expansiv och framåtriktande.
              Den innehåller många förslag som kan dämpa fallet i en orolig
              tid. Vi ska se den som en plattform och bas som börjar gälla 2009.
            </seg>
          </u>
          <u>
            <seg>
              Utöver den finns det utrymme att göra andra åtgärder. Vi ska
              motverka nedgången på ett ansvarsfullt och trovärdigt sätt. Det
              viktiga är, precis som tidigare nämnts, att få bankerna att börja
              fungera så att räntorna kan gå ned och företagen få möjlighet
              att låna.
            </seg>
          </u>
          <u>
            <seg>
              Med detta, herr talman, vill jag yrka bifall till utskottets
              förslag till beslut.
            </seg>
          </u>
          <note>
            I detta anförande instämde Marie Weibull Kornias och Hans Rothenberg
            (båda m).
          </note>
          <note type="speaker">
            Anf. 18 KENT PERSSON (v) replik:
          </note>
          <u>
            <seg>
              Herr talman! Äntligen, sade Maria Plass, kommer utredningen om
              ett nytt trygghetssystem. Jag instämmer. Äntligen! Tänk att det
              har tagit så lång tid. Tyvärr är det så, om vi ska vara riktigt
              ärliga, att regeringen har bromsat upp hela utvecklingen genom
              att inte fullfölja de förslag som den förra regeringen lade fram
              med stöd av Vänsterpartiet och Miljöpartiet i den utredning som
              påbörjade just arbetet med trygghetssystem. Det har tagit lång
              tid, men nu kommer det. Jag ser också fram emot diskussion och
              behandling i kammaren av det hela. Bättre sent än aldrig.
            </seg>
          </u>
          <u>
            <seg>
              Maria Plass tar upp en del saker som har gjorts för att stärka
              svenska företag. Man ska stärka konkurrenskraften för svensk industri.
              Jag bara funderar: På vilket sätt då? Jag ser inga förslag. I
              ett läge då produktiviteten i svenskt näringsliv sjunker och har
              gjort det i två år finns inga förslag på åtgärder för att öka
              produktiviteten. Det är enda sättet vi kan upprätthålla svenskt
              näringslivs konkurrenskraft på den internationella marknaden.
              Det behövs flera åtgärder när det gäller stöd till exportindustrin.
            </seg>
          </u>
          <u>
            <seg>
              Jobbskatteavdrag föreslås för att upprätthålla hushållens ekonomi
              och efterfrågan av varor och tjänster. Det gäller inte dem som
              är arbetslösa, sjukskrivna eller pensionärer. Det gäller inte
              dem som är varslade och går från jobb till arbetslöshet. De får
              ingen del av jobbskatteavdraget som ni föreslår.
            </seg>
          </u>
          <note type="speaker">
            Anf. 19 MARIA PLASS (m) replik:
          </note>
          <u>
            <seg>
              Herr talman! Jag tycker också att trygghetsutredningen är fantastiskt
              bra, Kent Persson. Den har tagits i enighet mellan alla partierna.
              Vi har varit en från varje parti som har suttit med i en referensgrupp.
              Vänstern har också varit med och tyckt att förslagen är bra, även
              om det kanske har känts motigt ibland att gå med på något som
              var VAB-pengar eller liknade hushållsnära tjänster. Men eftersom
              det skulle gälla alla gick också Vänstern med på det. Det var
              en bra utredning och det var bra att vi var överens.
            </seg>
          </u>
          <u>
            <seg>
              Det förvånar mig lite grann att Kent Persson först nu har upptäckt
              att vi har ett sämre läge. Det har pågått i flera år. Vi har sett
              att industrin har gått på högvarv men att den också har varit
              på väg in i en lågkonjunktur. Vi har sett att den svenska fordonsindustrin
              med amerikanska ägare har blött. Det har den gjort i snart 20
              år. I alla fall har pengarna inte kommit Sverige till del. Det
              är kul att även Vänstern har upptäckt det.
            </seg>
          </u>
          <u>
            <seg>
              När det gäller jobbskatteavdraget har folk fått mer i sina plånböcker.
              Man konsumerar mer. Vi satsar på att ha en arbetsförmedling som
              är ute på arbetsplatserna så att människor ska få jobb. De ska
              inte vara kvar i arbetslöshet; de ska få arbete. Därför finns
              det resurser till det. Precis som Kent Persson med flera har sagt
              behövs det åtgärder och det får man. De finns på Volvo och ute
              på arbetsplatserna. Huvudsaken måste ändå vara att de får riktiga
              jobb.
            </seg>
          </u>
          <note type="speaker">
            Anf. 20 KENT PERSSON (v) replik:
          </note>
          <u>
            <seg>
              Herr talman! Givetvis ska man få jobb och anställning, men en
              förutsättning för det är att det finns jobb. Nu har vi ett läge
              där industrins varor och tjänster inte längre efterfrågas. Det
              är problemet.
            </seg>
          </u>
          <u>
            <seg>
              Jobbskatteavdraget är ingen lösning. Det löser inte problemet
              utan förstärker det ekonomiska problemet för dem som står utanför
              systemet. Det måste vi ändå komma ihåg.
            </seg>
          </u>
          <u>
            <seg>
              Förslaget om trygghetssystemen, Maria Plass, har Vänsterpartiet
              drivit i många år. Det tror jag att du är medveten om. Vi har
              talat i kammaren och på många andra ställen om just vikten för
              företagare att ha samma trygghet som en anställd. Det är ingen
              nyhet. Det är lite sorgligt att Maria Plass påstår att vi skulle
              ha vaknat i frågan. Det är snarare så att regeringen äntligen
              har kommit till skott på ett liggande förslag. Låt oss inte gräla
              om det. Det ligger ett förslag här som vi är överens om. Jag hoppas
              att det så småningom kommer att bli verklighet i kammaren.
            </seg>
          </u>
          <u>
            <seg>
              Riksrevisionen har dödförklarat åtgärden att sätta ned sociala
              avgifter för ungdomar som ineffektiv, slöseri med skattemedel
              och ett undanträngande av anställningar. Det är den hårda kritik
              som Riksrevisionen har gett för den stora satsningen från regeringens
              sida. Är ni beredda att ta vara på Riksrevisionens kunskaper och
              deras syn att detta snarast bör förpassas till papperskorgen?
            </seg>
          </u>
          <note type="speaker">
            Anf. 21 MARIA PLASS (m) replik:
          </note>
          <u>
            <seg>
              Herr talman! Det ska inte vara samma trygghetssystem för anställda
              och företag. Det ska vara trygghetssystem som är anpassade för
              företagare. Då blir det bra.
            </seg>
          </u>
          <u>
            <seg>
              När Vänsterpartiet agerar blir det lite av det klassiska, till
              exempel ett bidrag till småföretagare. Man säger att man vill
              stödja och hjälpa småföretagen. Först gör man det. Men när företagen
              sedan vill växa och utvecklas är man inte riktigt med längre.
              När företagaren faktiskt vill tjäna pengar på den idé och det
              arbete företagaren gör ska pengarna betalas in till staten.
            </seg>
          </u>
          <u>
            <seg>
              Tidigare hörde vi Kent Persson säga att man vill gärna gå in
              i företagen och röra till det lite grann. Staten, enligt Kent
              Persson, har bättre kunnande om företagaren än vad företagaren
              själv har.
            </seg>
          </u>
          <u>
            <seg>
              Jag tycker inte att Kent Persson ska tala om slöseri med skattemedel.
              Om det är något som Vänsterpartiet just nu ägnar sig åt med sina
              satsningar är det att gå in med massor av fiktiva pengar dessa
              satsningar som inte är genomförda och säga att det nu ska bli
              hjälp med allt, men man glömmer att berätta att notan skickas
              till våra barn och barnbarn. Det är de som får betala satsningen.
            </seg>
          </u>
          <note type="speaker">
            Anf. 22 CARINA ADOLFSSON ELGESTAM (s) replik:
          </note>
          <u>
            <seg>
              Herr talman! Maria Plass säger att oppositionen är rörig. Jag
              vet inte vad hon grundar det på att vi skulle ha en rörig politik.
              Det är faktiskt inte sant. Om Maria Plass hade läst betänkandet
              Utgiftsområde 24 Näringsliv hade hon sett att oppositionen har
              en gemensam reservation. Vi är överens om målet för näringspolitiken.
              Jag tycker inte att det är rörigt utan jag tycker faktiskt att
              det är konkret och visar på handling utifrån vilken väg vi tycker
              att man ska gå. Det handlar snarare om hur man ser på samhällsbygget.
              Skillnaden är att vi anser att samhälle och näringsliv ska gå
              hand i hand för att utveckla Sverige.
            </seg>
          </u>
          <u>
            <seg>
              Vi har också ett gemensamt särskilt yttrande vad gäller stimulanser
              för småföretagen. Vi är nog överens om i riksdagen att de är viktiga
              för tillväxten och framtiden. Därför är det så intressant att
              Maria Plass säger att de för en ansvarsfull politik och ska sänka
              arbetsgivaravgifterna med 1 procent eftersom det ska stimulera
              tillväxt. Men är inte sanningen, Maria Plass, att när den borgerliga
              regeringen tillträdde höjde ni arbetsgivaravgiften, det vill säga
              ni tog bort rabatten? Många tillverkningsföretag, ofta småföretag,
              har faktiskt fått en höjd arbetsgivaravgift. Är det en ansvarsfull
              politik för småföretagande? Det kunde vara intressant att få veta.
            </seg>
          </u>
          <u>
            <seg>
              En annan sak som förvånar mig mycket är att Maria Plass säger
              att de under flera år har sett att vi är på väg mot sämre tider.
              Hur kan det då komma sig att man inte har större beredskap för
              att möta den kris vi är på väg in i, för att möta alla varslen
              och det ökade antalet konkurser?
            </seg>
          </u>
          <note type="speaker">
            Anf. 23 MARIA PLASS (m) replik:
          </note>
          <u>
            <seg>
              Herr talman! Då får vi konstatera att Carina Adolfsson Elgestam
              inte har läst vår budget. Den budgeten är till för att dämpa i
              dessa oroliga tider. Vi lägger fram ett otal förslag för att dämpa
              och se till att det blir bättre för företagen.
            </seg>
          </u>
          <u>
            <seg>
              Jo, jag har sett att ni har en gemensam reservation. Jo, jag
              har läst vad ni har skrivit. Jag vet inte om jag blir så mycket
              klokare. Mycket av detta tycker jag tyder på panikåtgärder. Panikåtgärder
              är aldrig en problemlösare.
            </seg>
          </u>
          <u>
            <seg>
              Jag kan också konstatera att Socialdemokraterna har ungefär samma
              argument som för två år sedan. Ni säger att ni rör er framåt,
              men gör ni det egentligen? Det är samma åtgärder som ingår i dessa
              stimulanspaket som på 90-talet. Jag känner igen massor. Jag är
              tillräckligt gammal för att ha varit med om några lågkonjunkturer.
              I de branscher jag har arbetat har de varit kännbara.
            </seg>
          </u>
          <u>
            <seg>
              Jag känner igen argumenten, och jag känner igen stimulanspaketen.
              Kom med något nytt!
            </seg>
          </u>
          <note type="speaker">
            Anf. 24 CARINA ADOLFSSON ELGESTAM (s) replik:
          </note>
          <u>
            <seg>
              Herr talman! Jag har dessvärre läst regeringens budget. Vi i
              oppositionen kan konstatera att budgeten är passé. Budgeten togs
              fram under juliaugusti för att presenteras i riksdagen den 22
              september. Sedan dess har det hänt så oerhört mycket. Regeringen
              har inte anpassat sig efter det, och det har inte de borgerliga
              politikerna i riksdagen heller gjort. Om inte regeringen har förstått
              att det händer saker i landet, alltifrån varsel till konkurser,
              är det väl ändå så att de borgerliga riksdagsledamöterna bor runt
              om i hela landet. De måste dagligen, precis som vi, möta såväl
              anställda som företagare som berättar om hur bekymmersamt det
              är. Då är det lite förvånande att man inte tar till sig av alla
              dessa rapporter som kommer. Konjunkturinstitutet och Riksbanken
              säger att det inför 2009 blir nolltillväxt. Som jag vill minnas
              i regeringens finansplan kalkylerade man för några månader sedan
              på en tillväxt över 1 procent. Någonstans går detta inte ihop.
            </seg>
          </u>
          <u>
            <seg>
              Sverige har förändrats. Den globala ekonomin har förändrats.
              Det är regeringen i Sverige som har ansvaret och som inte anpassar
              sig efter den nya kostymen. Det är där bekymret ligger.
            </seg>
          </u>
          <u>
            <seg>
              Därför har vi presenterat förslag på åtgärder. Jag är inte helt
              övertygad om att det alltid behöver vara nya saker när man jobbar
              med åtgärder för att stimulera ekonomin. Ibland kanske det också
              fungerar med gamla beprövade system. Vi vet vad det har för betydelse
              för människor att på olika sätt få möjlighet till att höja kompetensen.
              Det gör dem anställningsbara när konjunkturen går upp.
            </seg>
          </u>
          <note type="speaker">
            Anf. 25 MARIA PLASS (m) replik:
          </note>
          <u>
            <seg>
              Herr talman! Hur kan en budget vara passé innan den ens har börjat
              gälla? Socialdemokraterna har inte sett effekterna av detta. Eller
              hur? Vi har en budget som är en bra plattform, en bas, och som
              börjar gälla 2009. Till detta kommer åtgärder.
            </seg>
          </u>
          <u>
            <seg>
              Vi för en ansvarsfull politik. Vi går inte ut med spenderbyxorna.
              Mot alliansens ansvarsfulla politik står Socialdemokraternas spenderbyxor.
              Man går ut med åtgärder som skattebetalarna får betala tillbaka.
              Det är inte lösningen att bara slänga sig ut. Det är bättre att
              tänka först och vidta åtgärden senare, inte tvärtom.
            </seg>
          </u>
          <u>
            <seg>
              När det gäller budgeten låter det som att om bara alla anpassar
              sig till Socialdemokraterna blir allting bra. Det fungerar inte
              så.
            </seg>
          </u>
          <note type="speaker">
            (CARINA ADOLFSSON ELGESTAM (s):
          </note>
          <note>
            Jo!)
          </note>
          <u>
            <seg>
              Nej! Vi har sett förslagen tidigare, och vi har konstaterat att
              förslagen har misslyckats. Det är inte bara i Sverige de har misslyckats.
              Vi har sett det i Japan, där man har kört ungefär samma system
              och där det ledde till kollaps. Spendera, spendera, spendera och
              sedan kommer kollapsen.
            </seg>
          </u>
          <u>
            <seg>
              Det är inte så vi vill ha det. Vi tänker långsiktigt, och vi
              tänker på Sverige, det land vi lever i, och att alla ska kunna
              få komma tillbaka till arbete.
            </seg>
          </u>
          <note type="speaker">
            Anf. 26 LAGE RAHM (mp) replik:
          </note>
          <u>
            <seg>
              Herr talman! Maria Plass pratade om några saker. Men jag vill
              börja med att påpeka att det kan inte vara så att en budget är
              aktuell bara per definition, för att den inte har börjat gälla.
              Det måste väl ändå ha någonting med innehållet att göra. Det kan
              vi ha olika åsikter om. Det är knappast ett bra argument att den
              inte skulle vara aktuell för att den inte har börjat gälla.
            </seg>
          </u>
          <u>
            <seg>
              Jag skulle vilja ge Maria Plass möjlighet att förklara en sak
              som jag tyckte lät väldigt konstig, men som jag är säker på att
              hon inte menar. Hon sade att det som är ett hot för någon är en
              möjlighet för någon när man pratar om finanskrisen. Vi ska inte
              försöka skönmåla den situation som är. Jag hoppas att Maria Plass
              håller med om det.
            </seg>
          </u>
          <u>
            <seg>
              Det är också lite intressant att höra Maria Plass säga att vi
              har sett innehållet förut. Jag tycker att det borde kunna tolkas
              lite positivt. Det finns faktiskt en viss stringens i det hela,
              och det behövs vissa åtgärder som regeringen inte jobbar med.
              Om man då ser dem igen borde det snarare vara en indikation på
              att regeringen borde förändra sitt förslag.
            </seg>
          </u>
          <u>
            <seg>
              Jag skulle vilja veta varför ni inte gör mer för att möta klimatförändringarna.
              Vad är orsaken?
            </seg>
          </u>
          <note type="speaker">
            Anf. 27 MARIA PLASS (m) replik:
          </note>
          <u>
            <seg>
              Herr talman! Till att börja med sade jag att det är den här budgeten
              som vi diskuterar, som är ämnet för dagen. Sedan har det hänt
              väldigt mycket, och debatten blir större. Men den här budgeten
              är den bas och den plattform som vi har, och sedan kan vi vidta
              åtgärder. Vi måste ju börja med att anta budgeten och säga att
              vi nu har den här och att det är dessa saker som ingår i den.
            </seg>
          </u>
          <u>
            <seg>
              Det är lite intressant att Lage Rahm kan yttra att regeringen
              inte gör någonting. I så fall vet Lage Rahm mer än vad övriga
              vet. Jag tror inte att vi har en regering som sitter passiv, som
              ni vill göra gällande. Det är ordet för dagen, passivitet.
            </seg>
          </u>
          <u>
            <seg>
              Man följer arbetet noggrant. Vi har också sagt i utskottet att
              regeringen ska göra det. Det kommer åtgärder, men de kommer i
              den takt de ska komma.
            </seg>
          </u>
          <u>
            <seg>
              Skönmålning jag tror att vi är överens om att vi inte ska skönmåla
              situationen som den är. Men det finns faktiskt företag som går
              bra i dag. Någonstans har det blivit ett axiom att man bara ska
              måla upp det svarta, precis som att alla företag i Sverige går
              jättedåligt. Det gör de inte. Det är lagda varsel, förvisso. Varslen
              har inte fallit ut än det vet vi också. Men alla som är varslade
              kommer inte att bli arbetslösa, och det finns företag som vill
              nyanställa och företag som går bra.
            </seg>
          </u>
          <u>
            <seg>
              När det gäller hot och möjligheter kan jag bara ta ett citat,
              och det är: Ur kris kommer kreativitet. Jag vet inte om Lage Rahm
              har hört det korta citatet, men det är sagt av Saabs före detta
              vd, en vd som jag hade när jag jobbade på Saab. Det var kris då
              också, och det var anledningen till att Saab såldes.
            </seg>
          </u>
          <note type="speaker">
            Anf. 28 LAGE RAHM (mp) replik:
          </note>
          <u>
            <seg>
              Herr talman! Det var intressant att höra att vi måste börja med
              att anta budgeten. Det är rimligtvis så att vi har delade meningar
              huruvida den här budgeten ska antas eller inte. Det är klart att
              vi till att börja med ska anta någon form av budget, men att vi
              ska anta just den här budgeten har vi olika åsikter om. Jag hoppas
              att Maria Plass kan hålla med om det.
            </seg>
          </u>
          <u>
            <seg>
              Om det uppfattades som att jag sade att regeringen inte gör någonting,
              och med det menade ingenting, ber jag om ursäkt. Det var inte
              det jag menade. Jag menade att regeringen inte gör tillräckligt
              och i viss mån gör fel saker.
            </seg>
          </u>
          <u>
            <seg>
              Jag är inte den som blir missnöjd om allting kommer i rätt takt,
              men vilken är då den rätta takten? Det vore väldigt intressant
              att veta det.
            </seg>
          </u>
          <u>
            <seg>
              När det sedan gäller företagen är vi överens om att alla inte
              går dåligt. Och det ska vi vara hemskt tacksamma för om alla företag
              hade gått riktigt dåligt hade det varit en fullständig katastrof.
              Men det kan ändå finnas behov av att försöka se till att fler
              företag går bra så att fler människor kan få behålla sina arbeten.
            </seg>
          </u>
          <u>
            <seg>
              Jag har fortfarande inte fått reda på varför regeringen inte
              gör mer för att möta klimatförändringarna. Det skulle jag gärna
              vilja veta orsaken till.
            </seg>
          </u>
          <note type="speaker">
            Anf. 29 MARIA PLASS (m) replik:
          </note>
          <u>
            <seg>
              Herr talman! Jag vet inte vad tillräckligt är för Miljöpartiet,
              och jag kanske inte får svar på det heller. Det är svårt att svara
              på.
            </seg>
          </u>
          <u>
            <seg>
              Jag insåg att jag inte hann svara på frågan om klimatet och miljön.
              Jag har ett papper framför mig som heter Regeringens insatser
              för en grön näringspolitik , som är underskrivet av Maud Olofsson.
              Det handlar bland annat om den strategiska satsningen på grön
              näringspolitik, energiomställning, utveckling av svensk miljöteknik,
              att etablera Sverige som en intressant internationell partner
              samt högre ambitioner nationellt.
            </seg>
          </u>
          <u>
            <seg>
              Klimatet står i centrum för alliansen, och det vet också Lage
              Rahm.
            </seg>
          </u>
          <u>
            <seg>
              Jag skulle vilja ställa en fråga till Miljöpartiet angående just
              klimatet. Jag vet att du inte kommer att kunna svara på den, men
              det blir i frågeform. Jag kan göra det som ett påstående om du
              hellre vill det, men det blir lite mildare om man ställer en fråga.
            </seg>
          </u>
          <u>
            <seg>
              Hur känns det att ha en samarbetspartner som på förmiddagen sitter
              med företagsledningar och fack för att diskutera hur vi ska kunna
              producera fler bilar och som på eftermiddagen sätter sig med Miljöpartiet
              och diskuterar hur vi ska kunna få färre bilar och hur vi ska
              kunna få en sämre infrastruktur? Jag får inte det att gå ihop.
            </seg>
          </u>
          <note type="speaker">
            Anf. 30 JAN ANDERSSON (c):
          </note>
          <u>
            <seg>
              Herr talman! Kris är ordet för dagen, och ordet för hösten. Det
              enklaste för mig i ett sådant här anförande hade så klart varit
              att bara mala på om kris och kris och kris. Men varför göra något
              enkelt när man kan komplicera det hela lite?
            </seg>
          </u>
          <u>
            <seg>
              Jag konstaterar att det är många som är med på kriståget. Det
              är självklart de som blir drabbade av varsel och arbetslöshet.
              Men det är också våra kvällstidningar, som har fantastiska tips
              på hur man ska göra vardagsbesparingar. Vi ser intresseorganisationer
              som dammar av gamla välkända förslag, som i krisens sken ska framstå
              som nya och fräscha för att lösa problemen.
            </seg>
          </u>
          <u>
            <seg>
              Det är självklart så att vi har ett allvarligt läge. Det är också
              självklart så att den som blir arbetslös är föga hjälpt av att
              alla grannarna utmed gatan har ett stabilt jobb att gå till. Men
              det är samtidigt inte så att hela Sveriges arbetsföra befolkning
              har friställts, vilket man nästan kan tro ibland av debatten.
            </seg>
          </u>
          <u>
            <seg>
              Vi politiker har ett ansvar att agera och reagera på händelser
              som uppstår, men vi har också ett ansvar att visa på framtidstro.
            </seg>
          </u>
          <u>
            <seg>
              Viktiga uppgifter för regeringen och riksdagen i dagsläget är,
              precis som Karin Pilsäter på ett förtjänstfullt sätt tidigare
              redogjorde för, att få ordning på kredit- och kapitalmarknaden.
              Lyckas vi inte med det kommer övriga statliga åtgärder att nyttja
              föga.
            </seg>
          </u>
          <u>
            <seg>
              Mycket av fokus de senaste dagarna har varit på bilindustrin.
              Regeringen anklagas för passivitet, vilket definitivt inte stämmer.
              Jag ska uppehålla mig lite vid just bilindustrin, för jag tycker
              att det är en intressant studie i hur opposition och aktörer fungerar.
            </seg>
          </u>
          <u>
            <seg>
              Förslagen haglar. Jag förvånas av kraven på att staten ska ta
              över Volvo. Om nu svaret är att staten ska ta över Volvo, vad
              är då frågan? Om frågan är hur man i opposition ska visa handlingskraft
              kortsiktigt kan svaret vara att staten ska ta över Volvo eller
              att våra kommande pensionärer ska ta över Volvo. Men om frågan
              är hur vi långsiktigt ska utveckla svensk bil- och fordonsindustri
              kan svaret inte vara att staten ska ta över Volvo.
            </seg>
          </u>
          <u>
            <seg>
              Det är uppenbart att Volvo Personvagnar inte klarar sig på egen
              hand. Det var en av de stora anledningarna till att man såldes
              till Ford en gång i tiden.
            </seg>
          </u>
          <u>
            <seg>
              Om nu staten skulle vara ägare och Volvo skulle ingå i statens
              företagssfär, vilka företag kan Volvo då samverka med? Jag tittar
              på listan: Göta kanalbolag, SAS, Sveaskog, Svenska Spel. Det närmaste
              jag kommer är Svensk Bilprovning, men inte heller det passar riktigt.
              Jag kan inte se några samordningsvinster med andra statliga bolag.
              Det är det första skälet till att vi inte ska göra det.
            </seg>
          </u>
          <u>
            <seg>
              Vidare har jag hört förslag om att man visserligen ska ta över,
              men bara under en begränsad tid. Vad då begränsad tid? Köper man
              ett mångmiljardföretag finns det inget öppet köp. Det är inte
              som att gå in på H&amp;M och köpa en julklappströja på öppet köp.
              Har man väl gått in är man inne.
            </seg>
          </u>
          <u>
            <seg>
              Man kan dessutom fråga sig: Om nu staten till nyår eller trettonhelgen
              ska köpa Volvo, vilket företag eller vilken sektor ska vi då köpa
              till påsk, pingst och midsommar? Jag tror att det är oerhört viktigt
              att vi har en tydlig linje i detta.
            </seg>
          </u>
          <u>
            <seg>
              Om det inte har framgått vill jag säga att Centerpartiet och
              alliansen inte tycker att staten är en lämplig ägare till bilföretag.
              När det gäller ägandet är vi inte intresserade, men när det gäller
              framtiden för bilindustrin är vi engagerade. Det kan vara två
              vitt skilda saker. Vårt engagemang bekräftas också av industrin
              i de samtal som vi för.
            </seg>
          </u>
          <u>
            <seg>
              Jag kan också konstatera att vi gör kraftiga satsningar på företagandet
              i 2009 års budget: 7 ½ miljard i sänkta arbetsgivaravgifter och
              sänkt bolagsskatt med 7 miljarder. Vi reformerar 3:12-reglerna.
              Vi förbättrar möjligheterna till direktavskrivningar. Vi utökar
              nedsättningen av socialavgifter för ungdomar. Vi har också utökat
              utrymmet för Almi och Svensk Exportkredit.
            </seg>
          </u>
          <u>
            <seg>
              Jag kan konstatera att vi i botten har en stark budget. Det är
              oerhört betydelsefullt att vi har det.
            </seg>
          </u>
          <u>
            <seg>
              För tre månader sedan var vi några som var i USA i skiftet mellan
              augusti och september, precis när krisen tog riktig fart, i och
              med Lehman Brothers. Jag vill påminna om att det är tre månader
              sedan. I debatten har det redan funnits förslag om att bränna
              av många miljarder. Krisen kommer inte att vara över på tre månader
              till. Det kan vi nog vara helt överens om. Därför är det så oerhört
              viktigt att staten har pengar kvar att satsa även fortsättningsvis.
            </seg>
          </u>
          <u>
            <seg>
              Med detta vill jag yrka bifall till utskottsmajoritetens förslag
              i betänkandet.
            </seg>
          </u>
          <note type="speaker">
            Anf. 31 KENT PERSSON (v) replik:
          </note>
          <u>
            <seg>
              Herr talman! Det gick inte att undvika att begära replik på Jan
              Andersson när han diskuterar fordonsindustrin i Sverige. Fordonsindustrin,
              med ca 140 000 anställda, 1 000 underleverantörer och ett exportvärde
              på runt 168 miljarder kronor, är den i särklass viktigaste branschen
              i Sverige.
            </seg>
          </u>
          <u>
            <seg>
              När nu Volvo Personvagnar står i ett akut läge behöver vi se
              över vilka möjligheter vi har att rädda fordonsindustrin i Sverige.
              I Vänsterpartiet har vi sagt att staten ska vara beredd att gå
              in som ägare i Volvo tillsammans med privata aktörer. Finns inte
              de privata aktörerna finns heller inga utsikter för Volvo att
              överleva som fordonstillverkare. Tyvärr är det så. Men i ett övergångsskede,
              för att rekonstruera Volvo och få en ny satsning på Volvo Personvagnar,
              behövs ett engagemang från statens sida. Vi säger det.
            </seg>
          </u>
          <u>
            <seg>
              Jan Andersson försökte tala om vad det statliga intresset som
              ägare skulle vara. Det enda jag kunde höra var att han räknade
              upp andra statliga bolag och kom till slutsatsen att Volvo inte
              skulle kunna samarbeta med dem. Nej, LKAB samarbetar inte heller
              med Svensk Bilprovning. Det finns flera svenska statliga företag
              som är synnerligen välskötta. LKAB är ett sådant. Vattenfall är
              det. Vin &amp; Sprit var det under den tid staten hade det.
            </seg>
          </u>
          <u>
            <seg>
              Här går en skiljelinje mellan Vänsterpartiet och alliansen. Vi
              anser att det är viktigt med statliga företag, i motsats till
              alliansen, som säger nej till statliga företag.
            </seg>
          </u>
          <note type="speaker">
            Anf. 32 JAN ANDERSSON (c) replik:
          </note>
          <u>
            <seg>
              Herr talman! Jag håller helt och hållet med Kent Persson om att
              bilindustrin är oerhört viktig för svensk ekonomi inte bara för
              de två bolag som oftast diskuteras. Även i till exempel mina hembygder
              är den viktig. För alla, alltifrån dem som producerar plåtdetaljer
              på lastpallar, har det betydelse hur det går för bilindustrin.
            </seg>
          </u>
          <u>
            <seg>
              Frågan är vad som är hjälpen och lösningen. Även där är vi överens
              om att den inte är att staten går in som ägare. Det är definitivt
              inte en lösning. Vi har sett det tidigare. Det är bara att backa
              tillbaka till 1970-talet, eller rättare sagt 1980-talet, och titta
              på exempel som Svenska Varv. Jag är helt övertygad om att detta
              är en situation som marknaden måste lösa när det gäller ägarskapet.
              Det är självklart att staten ska vara engagerad, men inte som
              ägare.
            </seg>
          </u>
          <note type="speaker">
            Anf. 33 KENT PERSSON (v) replik:
          </note>
          <u>
            <seg>
              Herr talman! Här går det alltså en skiljelinje, och den är klar
              och tydlig. Vänsterpartiet anser att det är viktigt att staten
              är aktiv och även har ett engagemang när marknaden inte klarar
              av det, om det nu anses vara viktigt för samhällsekonomin i stort
              och för sysselsättningen.
            </seg>
          </u>
          <u>
            <seg>
              Svensk fordonsindustri är viktig. Det råder inget tvivel om att
              den är oerhört viktig för svensk exportindustri och för sysselsättningen
              i Sverige. Vi har inom svensk fordonsindustri dessutom en väl
              utbyggd infrastruktur. Vi har ett enormt kunnande i de olika bolagen,
              inte minst inom Volvo men också inom Saab. Det vore förödande
              att på ett nonchalant sätt kasta bort den kunskap och de möjligheter
              som i dag finns om det inte finns andra som är villiga att gå
              in.
            </seg>
          </u>
          <u>
            <seg>
              Ford har sagt att man är intresserad av att sälja av Volvo. GM
              har sagt detsamma om Saab. I det läget bör staten, alltså regeringen,
              ta upp en diskussion om hur vi ska hitta möjligheter för fordonsindustrin
              att verka i framtiden. Då kan det behövas ett aktivt ägarskap
              där staten går in inte bara med stöd för forskning och utveckling
              utan också med stöd i form av ett ägarskap, där man får något
              tillbaka.
            </seg>
          </u>
          <u>
            <seg>
              Annars är det bara ett passivt stöd. Det kan vara bra ibland.
              Men för att man långsiktigt ska klara av den här övergången för
              fordonsindustrin vore det också lämpligt med ett direkt kapitaltillskott
              i utbyte mot aktier.
            </seg>
          </u>
          <note type="speaker">
            Anf. 34 JAN ANDERSSON (c) replik:
          </note>
          <u>
            <seg>
              Herr talman! Precis som jag sade i mitt tidigare anförande kan
              man ju fråga sig vilka andra branscher som i så fall står på tur.
              Och hur stor peng är man beredd att lägga på detta? Det är en
              sak att möjligen köpa ett företag, men det kommer att krävas oerhörda
              resurser för att rekonstruera och få snurr på det.
            </seg>
          </u>
          <u>
            <seg>
              Jag tycker inte att vi ska riskera vare sig pensionspengar eller
              skattepengar för att köpa företag i bilindustrin. Däremot ska
              vi vara aktiva i att se vad vi kan hjälpa till med för att få
              en bilindustri och en fordonsindustri i Sverige som är långsiktigt
              hållbar, både industrimässigt och miljömässigt.
            </seg>
          </u>
          <note type="speaker">
            Anf. 35 CARINA ADOLFSSON ELGESTAM (s) replik:
          </note>
          <u>
            <seg>
              Herr talman! Vilka andra branscher står på tur? säger Jan Andersson.
              Ja, det kan man ju fundera över. Om man tittar på hur det ser
              ut med varslen och med arbetslösheten är det väl ganska tydligt
              att det handlar om bygg- och anläggningsbranschen, trähusfabrikanter
              och så vidare.
            </seg>
          </u>
          <u>
            <seg>
              Det är ju inte bara fordonsindustrin som har problem. Däremot
              är fordonsindustrin väldigt stor. Och i hela landet är vi, precis
              som Jan Andersson säger, oerhört beroende av fordonsindustrin.
              Jag tänker inte minst på underleverantörer och deras vardag.
            </seg>
          </u>
          <u>
            <seg>
              Jag tycker att det är bra att Jan Andersson säger att vi också
              måste visa på framtidstro. Jag kan dela den uppfattningen. Just
              därför skulle jag vilja fråga om det här med arbetsgivaravgifterna
              och sänkta arbetsgivaravgifter. Man slår ju sig nu för bröstet
              för att man sänker dem. Men sanningen är den att ni, när den borgerliga
              regeringen tillträdde, höjde arbetsgivaravgifterna för alla de
              tillverkningsföretag som många gånger är underleverantörer just
              till fordonsindustrin. Då höjde ni arbetsgivaravgiften för dem.
              Är inte det fortfarande ett problem för de här många gånger små
              företagen?
            </seg>
          </u>
          <u>
            <seg>
              Jan Andersson säger att man är engagerad i fordonsindustrin.
              Det är oerhört glädjande. Vi har ju även andra industrigrenar
              som också betyder oerhört mycket för Sverige och för svensk utveckling.
              Därför kanske Centerpartiet och Jan Andersson snart skulle kunna
              vara anhängare av våra strategiska branschprogram som faktiskt
              är en möjlighet att på ett konkurrensneutralt sätt bidra till
              tillväxten.
            </seg>
          </u>
          <note type="speaker">
            Anf. 36 JAN ANDERSSON (c) replik:
          </note>
          <u>
            <seg>
              Herr talman! Jag ska börja med arbetsgivaravgiftssänkningen.
              Vi kan titta på hur det är i nuläget. Vi har sänkningar med 15
              miljarder medan, vad jag kan utläsa, Socialdemokraterna har en
              sänkning med 5 ½ miljard totalt i budgeten. Då får väl var och
              en räkna ut vilket som är mest gynnsamt för svenskt näringsliv.
            </seg>
          </u>
          <u>
            <seg>
              Carina Adolfsson Elgestam ställde den lite retoriska frågan:
              Vilken är nästa bransch? Och så räknades det upp ett antal, bygg-
              och anläggningsbranschen, skog- och träbranschen och så vidare.
              Ja, det kommer säkerligen problem där också. Men vad är då dagsnoteringen
              för socialdemokratin när det gäller till exempel Volvo? Ska vi
              köpa med statens pengar? Ska vi köpa med de framtida pensionärernas
              pengar?
            </seg>
          </u>
          <u>
            <seg>
              Jag tycker att det är en väldigt viktig skillnad när det gäller
              stabilitet mellan regering och opposition. Regeringen håller en
              rak linje. När det gäller Volvofrågan, om vi tittar i dag, sades
              det ingenting från den socialdemokratiska ledamoten i talarstolen
              om köp eller inte.
            </seg>
          </u>
          <u>
            <seg>
              Det går ju bra i opposition att flaxa runt som skadeskjutna kråkor,
              men i regeringsställning gäller det att hålla linjen.
            </seg>
          </u>
          <note type="speaker">
            Anf. 37 CARINA ADOLFSSON ELGESTAM (s) replik:
          </note>
          <u>
            <seg>
              Herr talman! Jag vet inte vad Jan Andersson menar med att man
              i regeringsställning måste hålla linjen. Det råkar vara så att
              vi socialdemokrater har en ganska bred erfarenhet av att vara
              i regeringsställning. Det kanske är just därför som vi nu också
              lägger fram olika förslag på hur man skulle kunna investera Sverige
              ur krisen.
            </seg>
          </u>
          <u>
            <seg>
              Att hålla linjen kan vara viktigt ibland men inte in absurdum.
              Jan Andersson! Om den budget som ni presenterade i september månad
              byggde på en tillväxtprognos på ca 1 procent och vi i dag har,
              beräknat från Riksbankens sida, en tillväxtprognos på 0 procent
              måste det ändå vara en viss skillnad. Då är jag inte helt övertygad
              om att den rätta vägen är att hålla en rak linje. Då kanske man
              faktiskt ska försöka att anpassa sig lite grann till det som är
              dagens verklighet.
            </seg>
          </u>
          <u>
            <seg>
              Det är det som regeringen inte gör. Man håller fast vid det som
              numera är en budget som är passé, som har gjort sitt. Den är i
              grund och botten inte aktuell. Vi behöver nya saker för att möta
              framtiden.
            </seg>
          </u>
          <u>
            <seg>
              Vad det sedan gäller fordonsindustrin och Volvo och Saab har
              vi aldrig sagt och föreslagit att staten ska köpa Volvo. Det vi
              har sagt är att regeringen ska vara handlingskraftig och komma
              med åtgärder.
            </seg>
          </u>
          <u>
            <seg>
              Bara för att ge ett förslag kan jag säga att vi har sagt att
              vi vill göra ett klimathandslag med fordonsindustrin för att fortsätta
              med framtidsforskningsprogrammen som handlar om att ha säkra bilar
              och också miljövänliga bilar. Här ligger faktiskt Sverige i framkant.
              Låt oss fortsätta att göra det även i framtiden! Därför är det
              viktigt att vi också får besked från regeringen om hur det ska
              bli inför framtiden.
            </seg>
          </u>
          <note type="speaker">
            Anf. 38 JAN ANDERSSON (c) replik:
          </note>
          <u>
            <seg>
              Herr talman! Ja, när det gäller olika stimulanspaket för olika
              sektorer vet Carina Adolfsson Elgestam att man inte står i talarstolen
              och talar om att det här kommer eller det här kommer inte.
            </seg>
          </u>
          <u>
            <seg>
              Det ligger i sakens natur att det gäller att ha så kort tid som
              möjligt mellan offentliggörandet och ikraftträdandet. För att
              ta ett hypotetiskt exempel: Vad händer med marknaden om jag skulle
              stå här och säga att vi vid halvårsskiftet kommer att ha en 25
              000-kronorsrabatt på alla bilar? Det är ganska självklart att
              det här inte annonseras några förslag.
            </seg>
          </u>
          <u>
            <seg>
              Sedan får jag väl, när den här debatten är avslutad, gå tillbaka
              till min kammare och försöka ta reda på vad som är dagsnoteringen
              för statligt ägande i Volvo när det gäller Socialdemokraterna.
              Är det Mona Sahlins linje? Är det Thomas Östros linje? Eller är
              det Carina Adolfsson Elgestams linje?
            </seg>
          </u>
          <note type="speaker">
            Anf. 39 LAGE RAHM (mp) replik:
          </note>
          <u>
            <seg>
              Herr talman! Jag är lite fascinerad av Jan Anderssons intresse
              för ägandet i Volvo. Som göteborgare kan jag säga att det i och
              för sig är positivt att människor ägnar sin tankeverksamhet åt
              sådant som finns i Göteborg det uppskattas. Men det kan väl inte
              vara den viktigaste frågan i hela den här näringslivsdiskussionen,
              om Volvo ska köpas eller inte. Var kommer den frågan ifrån?
            </seg>
          </u>
          <u>
            <seg>
              Jan Andersson påpekar att Socialdemokraterna inte sade något
              från talarstolen om köp av Volvo eller inte. Det finns ju en massa
              frågor som det inte sägs något om. Det är väl ändå inte så att
              frågan om att köpa eller inte köpa Volvo är den svåraste och viktigaste
              frågan i vår tid just nu?
            </seg>
          </u>
          <u>
            <seg>
              Det handlar om helt andra saker.
            </seg>
          </u>
          <u>
            <seg>
              Jan Andersson pratar om fler saker som kanske var något viktigare.
              Det var sänkta skatter. Det kan vara bra. Det är tragiskt att
              regeringen har komplicerat skattesystemet så mycket med sitt detaljstyrande.
            </seg>
          </u>
          <u>
            <seg>
              Man pratar bara om sänkt skatt och vad vi inte ska göra, det
              vill säga att vi inte ska köpa Volvo. Jag undrar varför Jan Andersson
              inte sade ett ord om jag hörde rätt om näringslivets möjlighet
              att bidra till klimatomställningen. Varför har man inte ett framtidsinriktat
              fokus på vad vi ska göra och vad som behövs för att rädda den
              här planeten i stället för att prata om vad staten inte ska göra?
            </seg>
          </u>
          <note type="speaker">
            Anf. 40 JAN ANDERSSON (c) replik:
          </note>
          <u>
            <seg>
              Herr talman! Precis som Lage Rahm vet har vi om en liten stund
              nästa debatt som handlar om energi- och klimatfrågor. Jag tänkte
              i det anförandet ta upp vad vi gör på energi- och klimatområdet.
              Där finns bland annat forskningen på andra generationens biodrivmedel
              som kommer att vara väldigt betydelsefull för svensk bilindustri
              framöver. Det är det korta svaret.
            </seg>
          </u>
          <u>
            <seg>
              Lage Rahm undrar över intresset för Volvos ägande. Det är mer
              en illustration av skillnaden mellan oppositionens agerande och
              kraven på agerande från regeringen. Man talar om passivitet.
            </seg>
          </u>
          <u>
            <seg>
              Med tre olika förslag när det gäller Volvoägandet på nästan lika
              många dagar kan man säga att det är passivitet att hålla sig kvar
              vid en linje. Men jag tycker att det är en viktig illustration
              när vi pratar om handlingskraft och passivitet. I regeringsställning
              handlar det inte bara om att kasta upp lite olika bra idéer. Det
              handlar också om att genomföra dem och att de inte ska stå emot
              varandra.
            </seg>
          </u>
          <note type="speaker">
            Anf. 41 LAGE RAHM (mp) replik:
          </note>
          <u>
            <seg>
              Herr talman! Det är intressant att notera att Jan Andersson fortsatt
              verkar tycka att det här är den viktiga illustrationen, även om
              det inte lät så tidigare, över hur man ska agera och inte. Då
              är frågan: Varför inte ta till andra åtgärder när vi pratar om
              den här krisen? Varför jobbar man inte med andra stimulansåtgärder?
            </seg>
          </u>
          <u>
            <seg>
              Jag kan hålla med om att köpa Volvo inte är den stora heliga
              graalen i sammanhanget. Det är helt rätt. Men det finns saker
              som vi borde kunna göra.
            </seg>
          </u>
          <u>
            <seg>
              Jag har en liten undran om vi ändå ska prata lite om att köpa
              Volvo. Jag har förstått att AP-fonderna har vissa aktier i fordonsindustrin.
              Det är pensionspengar. Jag förstod att Jan Andersson anser att
              pensionspengar inte ska vara inblandade i fordonsindustrin. Är
              det Jan Anderssons linje att AP-fonderna nu ska sälja allt sitt
              innehav i fordonsindustrin? Det skulle jag vilja veta.
            </seg>
          </u>
          <u>
            <seg>
              Jag är glad över att vi ska diskutera energi sedan. Jag tycker
              att det är positivt. Men att begränsa frågan om klimatförändringar
              till frågan om energin tycker jag är olyckligt. Det är en bredare
              fråga som jag önskar skulle gå in under näringslivsområdet och
              som jag efterlyser att Centern skulle kunna ta del av.
            </seg>
          </u>
          <note type="speaker">
            Anf. 42 JAN ANDERSSON (c) replik:
          </note>
          <u>
            <seg>
              Herr talman! När det gäller energifrågornas betydelse för industriutveckling
              tror jag att jag och Lage Rahm har en liknande syn. Ska vi ha
              en konkurrenskraftig industri i Sverige framöver krävs det att
              vi har det på ett miljömässigt och hållbarhetsmässigt bra sätt.
              Där är vi inte särskilt skilda åt.
            </seg>
          </u>
          <u>
            <seg>
              När det gäller exemplet är det ungefär det exempel som jag tycker
              att jag hinner med i mitt anförande på åtta minuter. Det finns
              fler exempel på spretande förslag, inte bara från oppositionen.
              Vi är alla överens om att det behövs åtgärder, men det är en väldig
              variation på vilka åtgärder som föreslås.
            </seg>
          </u>
          <u>
            <seg>
              Därför tycker jag att det blir lite fel när man gör jämförelsen:
              Titta så många bra åtgärder det finns! Regeringen gör ingenting.
            </seg>
          </u>
          <u>
            <seg>
              Ska man vidta alla åtgärder som föreslås kommer det att spreta
              något oerhört. Vi kommer inte att ha någon peng kvar för att möta
              den utveckling som vi har framför oss. Precis som jag sade tidigare
              har intensivskedet i krisen pågått i tre fyra månader, vilket
              är väldigt lätt att glömma. Det är stora omvälvningar och stora
              problem.
            </seg>
          </u>
          <u>
            <seg>
              Vi kommer med säkerhet att ha att hantera det här under hela
              denna mandatperiod, förhoppningsvis inte jättemycket under nästa.
              Men denna mandatperiod kommer vi definitivt fortfarande att ha
              krisen som en huvudfråga. Då gäller det att ha resurser kvar även
              2010.
            </seg>
          </u>
          <note type="speaker">
            Anf. 43 MIKAEL OSCARSSON (kd):
          </note>
          <u>
            <seg>
              Herr talman! Vi är lyckligt lottade att få bo i ett land med
              tydliga årstider. Nu är det som bekant vinter. Snön försvann förra
              veckan, så det är en mycket mörk sådan. Men vi vet alla att våren
              kommer.
            </seg>
          </u>
          <u>
            <seg>
              I väldigt många branscher upplever man nu vinter. Finanskrisen
              blåser kallt runt om i vår omvärld och även över vårt land. Varslen
              ökar, och enskilda människor och familjer drabbas hårt. Det finns
              dock ingen anledning att agera panikartat. Som politiker måste
              vi alla agera ansvarsfullt.
            </seg>
          </u>
          <u>
            <seg>
              Regeringen har, som påpekats här flera gånger, lagt fram en budget
              för 2009 som är en av de mest expansiva budgetarna i hela Europa.
              Den innehåller åtgärder som ökar hushållens konsumtionskraft och
              sänker kostnadstrycket för företagen samt rejäla satsningar på
              infrastruktur och forskning och utveckling.
            </seg>
          </u>
          <u>
            <seg>
              16 av de 32 miljarder som regeringen satsar går till att förbättra
              företagandet. Detta ska ses tillsammans med de sänkningar på nästan
              30 miljarder som regeringen genomfört tidigare. Dessutom är regeringen
              beredd och har utrymme att vidta ytterligare åtgärder om så behövs.
              Det kommer säkerligen att behövas under nästa år.
            </seg>
          </u>
          <u>
            <seg>
              Förslagen på företagsskatteområdet innebär att det blir mer lönsamt
              och enklare att driva företag. Drivkrafterna för investeringar
              och nyanställningar förstärks, och företagens administrativa bördor
              minskar genom de förslag som finns i det här paketet. Det tillsammans
              med andra åtgärder som presenteras i budgetpropositionen skapar
              goda förutsättningar för att svensk ekonomi snabbt ska kunna återhämta
              sig när den globala konjunkturen vänder uppåt igen, det vill säga
              när vi får se en vår i den internationella konjunkturen.
            </seg>
          </u>
          <u>
            <seg>
              Alliansen gick till val på att det skulle bli enklare, billigare
              och mer lönsamt att driva företag. Regeringen har, som alla kunnat
              se, i rask takt levererat företagsfrämjande åtgärder. Alliansregeringen
              har under den här mandatperioden vid halvtid hunnit genomföra
              betydligt fler åtgärder för att förbättra företagsklimatet än
              vad den förra regeringen hann genomföra på tolv år.
            </seg>
          </u>
          <u>
            <seg>
              Bland annat har förmögenhetsskatten slopats och jobbavdraget
              införts, också på inkomst av näringsverksamhet. Arbetsgivaravgifterna
              har sänkts generellt och så mycket som halverats för ungdomar.
              Avdrag för hushållsnära tjänster har införts. Nystarts- och integrationsjobb
              har införts. Bolagsskatten har sänkts, 3:12-reglerna har lindrats
              och medfinansieringen av sjukförsäkringen har slopats.
            </seg>
          </u>
          <u>
            <seg>
              Nu upplever vi dock en tid av finansiell oro som väntas få stora
              effekter på svensk arbetsmarknad. Med den vetskapen har regeringens
              företagsfrämjande åtgärder varit mer än nödvändiga. Om jag hade
              stått här i kammaren i dag utan att vi hade drivit den aktiva
              politik vi har gjort hade det inte känts bra.
            </seg>
          </u>
          <u>
            <seg>
              Utöver de åtgärder som redan har genomförts och de förslag på
              skattesänkningar som finns i budgetpropositionen kan vi i betänkandet
              läsa att mer pengar satsas på turistfrämjande åtgärder. Vinnova
              får ökade anslag, och nästan ½ miljard kronor mer satsas på fordonsforskningen.
            </seg>
          </u>
          <u>
            <seg>
              Till detta kommer ett antal utredningar som inte har avslutats
              eller som det inte har hunnit läggas fram någon proposition om.
              Bland dem kan särskilt nämnas utredningen om trygghetssystemen
              för företagare och utredningen om statliga finansieringsinsatser
              för företag.
            </seg>
          </u>
          <u>
            <seg>
              Det är rejäla satsningar som alliansregeringen har genomfört.
              Mot denna politik finns en tydlig opposition. Den samlade vänsterkartellen
              har i princip varit emot vartenda förslag som vi har lagt fram
              för att förbättra företagsklimatet.
            </seg>
          </u>
          <u>
            <seg>
              Herr talman! Det är bra att oppositionen inser betydelsen av
              riskvilligt kapital och att de vill göra extra satsningar. Jag
              är övertygad om att fler satsningar för att stimulera tillkomsten
              av riskvilligt kapital behövs. Kristdemokraterna har föreslagit
              flera sådana åtgärder.
            </seg>
          </u>
          <u>
            <seg>
              Nu sitter dock en utredning som inom en snar framtid ska komma
              med ett förslag på hur statens insatser kan förbättras. Det pågår
              även en utredning som ska komma med förslag på hur man skattevägen
              kan nå framgång. Jag ser med tillförsikt fram emot dessa utredningar
              och förväntar mig naturligtvis att regeringen kommer med förslag
              på dessa områden.
            </seg>
          </u>
          <u>
            <seg>
              Jag tycker också att det är bra att oppositionen inser betydelsen
              av forskning och utveckling och vill göra insatser där. Regeringen
              har lagt en forskningsproposition på riksdagens bord som är en
              historisk satsning. Aldrig förr har så mycket extra medel satsats.
              Detta kommer att komma svenskt näringsliv till del, även om det
              ger resultat på lite längre sikt.
            </seg>
          </u>
          <u>
            <seg>
              Det är också betydelsefullt att det finns många som är beredda
              att satsa och starta egna företag. Nyföretagandet är högt. Jag
              är övertygad om att det värderingsskifte som håller på att ske
              med alliansregeringen kommer att bidra till en långsiktig positiv
              utveckling för svenskt företagande där fler vågar ta steget till
              att bli egenföretagare.
            </seg>
          </u>
          <u>
            <seg>
              Ett gott företagsklimat är en ödesfråga för vårt lands och vår
              välfärds framtid. Näringspolitiken har under väldigt lång tid
              varit eftersatt i Sverige. Regeringens hittills två år vid makten
              har dock inneburit ett trendbrott. Företagsförbättrande reformer
              har genomförts i snabb takt, och ett värderingsskifte är på väg.
              Det är mycket viktigt att denna politik får fortsätta att verka
              i Sverige.
            </seg>
          </u>
          <u>
            <seg>
              Med dessa ord yrkar jag bifall till förslaget i betänkandet och
              avslag på samtliga motioner.
            </seg>
          </u>
          <note type="speaker">
            Anf. 44 CARINA ADOLFSSON ELGESTAM (s) replik:
          </note>
          <u>
            <seg>
              Herr talman! Alla har vi olika bilder av verkligheten. Det blir
              ganska tydligt här i kammaren i dag.
            </seg>
          </u>
          <u>
            <seg>
              Det är roligt att höra att Mikael Oscarsson tycker att oppositionen
              har en tydlig politik. Maria Plass sade tidigare att hon tyckte
              att den var rörig. Det är intressant i sig och säger kanske lite
              grann om hur den borgerliga majoriteten ser på politiken.
            </seg>
          </u>
          <u>
            <seg>
              Mikael Oscarsson sade att man efter två år med en borgerlig regering
              nu kan se ett trendbrott. Det tror jag att det är många runt om
              i Sverige som känner i sin vardag väldigt tydligt. Därför är det
              intressant när Mikael Oscarsson om den förra regeringen säger
              att de inte genomförde så många bra reformer för företagandet
              eller för landet. Det är skillnad med den nya regeringen och allt
              som den hunnit göra under de här två åren, säger han.
            </seg>
          </u>
          <u>
            <seg>
              Det som har blivit mest tydligt utifrån de förändringar som den
              borgerliga regeringen har gjort är hur orättvisorna i samhället
              har ökat för människorna i deras vardag bland annat med de skattesänkningar
              och jobbskatteavdrag som innebär att om man är arbetslös eller
              sjuk så får man faktiskt inte del av dem. Det handlar också om
              arbetsgivaravgifterna. Ni har höjt arbetsgivaravgifterna för småföretagare,
              framför allt inom tillverkningsindustrin de som nu går på knäna,
              de som nu har problem med riskkapital.
            </seg>
          </u>
          <u>
            <seg>
              Så nog är det ett trendbrott i deras verklighet. Jag skulle tro
              att många av dem är oerhört besvikna på den borgerliga regeringen.
              De hade nog högre förväntningar, inte minst när det gäller arbetsgivaravgifterna.
            </seg>
          </u>
          <note type="speaker">
            Anf. 45 MIKAEL OSCARSSON (kd) replik:
          </note>
          <u>
            <seg>
              Herr talman! Till Carina Adolfsson Elgestam vill jag först säga
              att vad jag menar med tydlighet är att vänsterkartellen har varit
              emot i princip alla förslag vi har kommit med när det gäller att
              förbättra företagsklimatet. Otydliga är ni för att ni är så spretiga
              och inte har några gemensamma förslag.
            </seg>
          </u>
          <u>
            <seg>
              Det har också visat sig vara otydligt när det gäller vilka som
              ska göra det och på vilket sätt. Den ena stunden ska Vänsterpartiet
              och Ohly inte alls vara med. Nästa dag finns inga gränser för
              det samarbete som ska ske. Det har varit mycket otydligt på den
              punkten.
            </seg>
          </u>
          <u>
            <seg>
              Vi har mycket riktigt satsat på att råda bot på det utanförskap
              som har varit så skadligt för vårt land. Därför har vi satsat
              på åtgärder som vi har trott varit viktiga, och det har också
              visat sig att utanförskapet har minskat väldigt mycket under de
              år vi har haft förmånen att ha makten i Sverige.
            </seg>
          </u>
          <u>
            <seg>
              Jag skulle vilja ställa en fråga till Carina apropå det här med
              inkomstskatter. Hur skapar högre inkomstskatter fler jobb? Hur
              ger fördubblade arbetsgivaravgifter för ungdomar fler jobb? Det
              är frågor som jag vill ha svar på.
            </seg>
          </u>
          <note type="speaker">
            Anf. 46 CARINA ADOLFSSON ELGESTAM (s) replik:
          </note>
          <u>
            <seg>
              Herr talman! Jag kan bara konstatera att jag inte fick något
              svar av Mikael Oscarsson vad gäller arbetsgivaravgiften som har
              höjts för småföretagare. Men han kanske kommer tillbaka om detta
              i nästa replik.
            </seg>
          </u>
          <u>
            <seg>
              Jag tycker kanske att Mikael Oscarsson överdriver något när han
              säger att vi är emot alla förslag som regeringen lägger fram.
              Jag får erinra Mikael Oscarsson om, vilket alla som sitter här
              i kammaren väl känner till, att regeringen lade fram ett förslag
              för några veckor sedan angående tillskott till Almi och Exportkreditnämnden.
              Det tyckte vi var ett alldeles utmärkt förslag som låg helt i
              linje med förslag vi hade lagt fram utifrån att öka möjligheterna
              när det handlar om krediter och den finanskris vi nu ser i Sverige.
            </seg>
          </u>
          <u>
            <seg>
              Vi är inte emot alla förslag, och just det här förslaget hade
              också en specialgång genom riksdagen, en mycket kort tid. Det
              hade vi inte heller några synpunkter på. Vi tyckte att det var
              okej att snabbehandla det, och därför tycker jag inte att Mikael
              Oscarsson ska säga att vi är emot alla förslag. Vi är inte emot
              sådant som skapar tillväxt och trygghet i landet. Där ställer
              vi gärna upp, men kom då och redovisa sådana förslag!
            </seg>
          </u>
          <u>
            <seg>
              Det kan därför vara smakfullt om Mikael Oscarsson i sitt avslutande
              inlägg kan redogöra för vilka förslag regeringen och den borgerliga
              majoriteten här i riksdagen tänker presentera när det gäller jobb
              och det faktum att konkurserna ökar. Mikael Oscarsson sade väl
              också fel, för nyföretagandet ökar väl inte i dagsläget?
            </seg>
          </u>
          <u>
            <seg>
              Mikael Oscarsson sade i sitt inlägg att regeringen har beredskap
              för ytterligare åtgärder och att det kommer att behövas. Det betyder
              att Mikael Oscarsson från Kristdemokraterna har insett att det
              behövs åtgärder. Det vore bra med en redogörelse för vad.
            </seg>
          </u>
          <note type="speaker">
            Anf. 47 MIKAEL OSCARSSON (kd) replik:
          </note>
          <u>
            <seg>
              Herr talman! Jag vill först konstatera att jag inte fick något
              svar av Carina Adolfsson Elgestam på den fråga jag ställde: hur
              högre inkomstskatt skapar fler jobb och varför ni är emot det
              tredje steget i jobbskatteavdraget som totalt sett gör att de
              flesta får upp emot 1 500 kronor mer kvar per månad när skatten
              är betald.
            </seg>
          </u>
          <u>
            <seg>
              Jag får inte heller svar på frågan hur fördubblade arbetsgivaravgifter
              för ungdomar ger flera jobb.
            </seg>
          </u>
          <u>
            <seg>
              Carina Adolfsson Elgestam blir mig svaret skyldig där.
            </seg>
          </u>
          <u>
            <seg>
              Det är bra och vi är väldigt glada för det stöd vi har fått när
              det gäller insatserna för Almi. Men när det gäller en rad andra
              åtgärder är ni helt emot. Det är väldigt beklagligt. Ta till exempel
              hushållsnära tjänster som har betytt så mycket, där svart arbetskraft
              har blivit vit och det har skapats nya arbetstillfällen. Detta
              är ni helt emot. Det beklagar jag. Förmögenhetsskatten likaså,
              trots att era partikamrater i Finland är med och stöder detta
              finns det ingen förståelse här i Sverige. Ändå driver den ut kapital
              som skulle kunna verka i Sverige och som är jätteviktigt för att
              få fram kapital i framtiden.
            </seg>
          </u>
          <note type="speaker">
            Anf. 48 LAGE RAHM (mp) replik:
          </note>
          <u>
            <seg>
              Herr talman! Mikael Oscarsson nämnde i sitt inlägg, om jag hörde
              rätt, att oppositionen är emot alla förslag som förbättrar för
              företagande. Det måste i rimlighetens namn innebära att alla förslag
              som oppositionen inte är emot inte kan vara bra för företagande.
              Jag skulle vilja fråga Mikael Oscarsson om det är så att de förslag
              som regeringen har lagt fram som inte alla i oppositionen har
              varit emot är dåliga för företagande.
            </seg>
          </u>
          <note type="speaker">
            Anf. 49 MIKAEL OSCARSSON (kd) replik:
          </note>
          <u>
            <seg>
              Herr talman! Jag uppfattade inte riktigt frågan. Du får faktiskt
              ta den en gång till.
            </seg>
          </u>
          <u>
            <seg>
              Jag vill passa på att ställa samma fråga som jag ställde till
              Carina. Hur skapar högre inkomstskatter flera jobb? Hur ger fördubblade
              arbetsgivaravgifter flera jobb till ungdomar?
            </seg>
          </u>
          <u>
            <seg>
              Jag ställer de frågorna så kan du ställa din fråga till mig igen.
            </seg>
          </u>
          <note type="speaker">
            Anf. 50 LAGE RAHM (mp) replik:
          </note>
          <u>
            <seg>
              Herr talman! Jag kan börja med att säga att jag inte anser att
              det är rimligt att tro att ett väldigt komplicerat skattesystem
              som försvårar för företagare ökar deras benägenhet att anställa
              människor.
            </seg>
          </u>
          <u>
            <seg>
              Frågan handlade om att jag förstod Mikael Oscarsson som så att
              han menade att oppositionen hade varit emot alla de förslag som
              förbättrar för företagande. Det finns dels förslag som har kommit
              från regeringen, dels förslag som har kommit från oppositionen.
              Jag är väl inte helt förvånad om Mikael Oscarsson menar att alla
              förslag som kommer från oppositionen är dåliga för företagande,
              men det tror jag verkligen inte är fallet. Vi har en mängd bra
              förslag för företagande. Det är möjligt att Mikael Oscarsson inte
              håller med.
            </seg>
          </u>
          <u>
            <seg>
              Däremot är konsekvensen av att oppositionen skulle vara emot
              alla förslag som är bra för företagande faktiskt att de förslag
              som vi i oppositionen inte är emot inte kan vara bra för företagande,
              om vi är emot alla förslag som är bra för företagande. De vi inte
              är emot kan ju inte vara bra för företagande, enligt Mikael Oscarssons
              logik. Då undrar jag om det verkligen är så att Mikael Oscarsson
              menar att alla förslag från regeringen som inte alla i oppositionen
              har varit emot verkligen är dåliga för företagande. Jag tror inte
              att så är fallet.
            </seg>
          </u>
          <note type="speaker">
            Anf. 51 MIKAEL OSCARSSON (kd) replik:
          </note>
          <u>
            <seg>
              Herr talman! Det jag syftade på var att oppositionen i de allra
              flesta fall har varit helt emot de förslag som vi har lagt fram.
              Men naturligtvis finns det goda förslag även från oppositionen.
            </seg>
          </u>
          <u>
            <seg>
              Inte minst var det så tillbaka i tiden. Under den förra och förrförra
              mandatperioden gjorde faktiskt Miljöpartiet vid flera tillfällen
              gemensam sak med de borgerliga partierna när det gällde att vidta
              åtgärder för små och medelstora företag. Det är självklart så
              att vi måste lyssna på varandra för att inse vad som är det bästa
              för Sverige.
            </seg>
          </u>
          <u>
            <seg>
              Vad som också är viktigt för oss som har majoriteten och för
              regeringen är förstås att vidta ansvarsfulla åtgärder som både
              håller ordning på statsfinanserna och ger nya arbetstillfällen.
              Det är just det vi har visat under de år som vi har haft regeringsmakten.
              De åtgärder vi har vidtagit har haft stor inverkan. Vi har fått
              tiotusentals nya arbetstillfällen. Den politiken måste få fortsätta
              verka. Den kommer att göra att vi får ännu flera arbetstillfällen.
              Den saken är jag viss om.
            </seg>
          </u>
          <note type="speaker">
            Anf. 52 BÖRJE VESTLUND (s):
          </note>
          <u>
            <seg>
              Herr talman! I går eftermiddag satt jag på min kammare och skrev
              ett manus till denna debatt, men väldigt nervösa regeringspartiföreträdare
              har gjort att debatten har varit så roande att jag ändå måste
              kommentera några av de saker som har sagts från denna talarstol
              i dag.
            </seg>
          </u>
          <u>
            <seg>
              En sak som slår mig var att Anders Borg när regeringen tillträdde
              sade att om två år ungefär kan vi se effekterna av regeringens
              politik. Ja, vi börjar se dem nu. Jobb försvinner från svensk
              industri nästan varje dag. Ungefär 20 000 i månaden varslas. Verkligheten
              börjar bli regeringens allra största fiende.
            </seg>
          </u>
          <u>
            <seg>
              Sedan kom man in på de förslag som oppositionen har lagt fram.
              Det råd som man ger i alla sammanhang verkar vara: Ta en Alvedon
              så blir det bättre! Sitt still i båten, någonting kommer att komma,
              kanske. Detta har vi hört och hört.
            </seg>
          </u>
          <u>
            <seg>
              Måhända att de förslag som vi har lagt fram från oppositionspartierna
              inte är så bra som ni skulle vilja. Men kom med egna förslag då!
              Kritisera inte oss för att vi lägger fram förslag som vi anser
              vara genomtänkta och viktiga.
            </seg>
          </u>
          <u>
            <seg>
              Regeringen skulle ha jobbfokus på sin politik, sade man. Är det
              jobbfokus när man sitter still i båten och låter jobben försvinna
              från svensk industri varje dag? Det är frågor som jag tycker är
              intressanta i det här sammanhanget.
            </seg>
          </u>
          <u>
            <seg>
              Man tar väldigt stora ord i sin mun. Man sade så här: Vi har
              under flera år sett att nu är det sämre tider på väg. Det är ju
              fantastiskt att man inte såg det när man gjorde finansplanen,
              där man talade om hur stor arbetslösheten skulle bli, hur mycket
              tillväxten skulle bli och så vidare. Vi kan bara konstatera att
              man bara några månader senare har fått justera de planerna.
            </seg>
          </u>
          <u>
            <seg>
              Ingen kunde se detta. Vi måste i alla fall vara ärliga. Jag tycker
              att ni har en förvånansvärt upphöjd syn på er själva.
            </seg>
          </u>
          <u>
            <seg>
              Vi blev gisslade när vi hanterade frågan om ökat anslag till
              Vinnova i höstas. Några dagar senare kommer exakt samma förslag
              igen. Vi tyckte naturligtvis att det var bra, men vad var det
              som var så dåligt med vårt anslag när ert var så genomtänkt och
              bra?
            </seg>
          </u>
          <u>
            <seg>
              En annan fråga man måste ställa sig i de här sammanhangen är:
              När var det svensk ekonomi kollapsade förra gången? Inte var det
              när Socialdemokraterna satt vid makten. Det var några andra partier
              som satt vid makten den gången också. Jag tycker att den höga
              svansföring ni försöker ha i den här debatten och i andra debatter
              i någon mening tyder på enbart en sak, att ni är i total avsaknad
              av idéer om vad man ska göra åt denna kris. Sitt still i båten,
              eller ta en Alvedon så går det över!
            </seg>
          </u>
          <u>
            <seg>
              Man vill ha en tydlig linje tror jag att det var Jan Andersson
              som sade. Jag konstaterar bara att den tydliga linjen är så mycket
              värd att Kenneth Johansson, partikamrat till Jan Andersson, i
              dag går ut och kräver att regeringen ska agera. Nog ställs det
              krav ute i landet på att regeringen ska agera.
            </seg>
          </u>
          <u>
            <seg>
              Den här krisen kan man inte prata sig ur. Näringsministern pratar
              och pratar, men att prata sig ur en hel kris är knappast möjligt.
              Man måste nog agera. Man måste ha konkreta förslag. Om nu oppositionens
              förslag är så dåliga kom med egna i stället för att anklaga oss
              för att vi har lagt fram dåliga förslag!
            </seg>
          </u>
          <u>
            <seg>
              Jan Andersson sade också: Ska man köpa Volvo i det här sammanhanget
              för pensionspengarna? Nja, det kanske man inte ska göra. Men det
              gick väldigt bra att köpa Vasakronan för pensionspengar. I de
              sammanhangen var det inga problem.
            </seg>
          </u>
          <u>
            <seg>
              Mikael Oscarsson säger att vi är emot alla förslag som regeringen
              ger. Jag tittar i vår budget och på alla de anslag som vi har.
              Det är 35 anslag, och vi är överens i 15 av dem. Vi vill plussa
              på i 19 anslag, och i ett anslag vill vi ta bort. Jag kan konstatera
              att på det här området kan det i alla fall inte vara så att vi
              är emot allting som regeringen gör. Vi vill tvärtom stärka det
              som regeringen gör.
            </seg>
          </u>
          <u>
            <seg>
              När det gäller hushållsnära tjänster är det ungefär lika många
              som blir varslade i industrin på en dag som har kommit till i
              de arbetena som det ser ut just nu på en dag! Och detta kostade
              som sagt 26 000 högskoleplatser.
            </seg>
          </u>
          <u>
            <seg>
              Herr talman! Slutligen skulle jag bara vilja säga en sak till
              i mitt anförande. Sverige måste ha en effektiv och bra konkurrenslagstiftning.
              Det är viktigt för vårt land. Det är viktigt inte minst för att
              vi ska ha tilltro till våra marknader men också för att vi inte
              ska se fifflare som konkurrerar ut seriösa företag. Vi ska inte
              heller ha företag som bildar olika typer av samarbeten med kartellbildningar
              och otillåtna prissamarbeten. Därför är detta oerhört viktigt.
            </seg>
          </u>
          <u>
            <seg>
              Det är också bra att man har gett mer pengar till Konkurrensverket.
              Men de pengarna har ju kommit därför att Konkurrensverket har
              fått fler uppgifter. Vi vill komplettera detta genom att tillskapa
              en livsmedelsdelegation en delegation som ska arbeta just därför
              att man ska kunna få ned matpriserna. Detta har varit ett problem
              under många, många år. Vi kan inte se att regeringen har några
              konkreta förslag på just detta. Det har sagts oss att Sverige
              har varit ett u-land när det gäller konkurrensfrågor. Vi är glada
              att vi fick den här nya lagstiftningen, som vi var fullständigt
              eniga om här i kammaren. Jag är också glad över att man tog bort
              det ganska befängda förslag som den dåvarande oppositionen drev
              om att kriminalisera konkurrensbrott.
            </seg>
          </u>
          <u>
            <seg>
              Med detta, herr talman, yrkar jag bifall till vår reservation.
            </seg>
          </u>
          <note type="speaker">
            Anf. 53 MARIE WEIBULL KORNIAS (m):
          </note>
          <u>
            <seg>
              Herr talman! Sverige är ett av världens mest öppna och handelsberoende
              länder. Vårt välstånd bygger på vår handel med omvärlden, som
              uppgår till över 52 procent av bnp.
            </seg>
          </u>
          <u>
            <seg>
              Färsk statistik från SCB visar att värdet av Sveriges varuexport
              under de första nio månaderna ökade med 9 procent jämfört med
              2007. Samtidigt steg varuimporten med 10 procent, vilket ger Sverige
              ett positivt handelsnetto och hela 87 miljarder. För årets sista
              månader kommer dessvärre statistiken inte att kunna vara så stark
              på grund av den rådande finansiella krisen i världen.
            </seg>
          </u>
          <u>
            <seg>
              I Ewa Björling har vi en handelsminister som driver handelsfrågan
              aktivt inom både EU och världshandelsorganisationen WTO. Handelsministern
              trotsar de protektionistiska vindar som blåser inom både EU och
              i världen. Att stödja företag i deras internationalisering och
              främja svensk handel och utländska investeringar är så viktigt
              att det engagerar ett stort antal aktörer och en stor del av regeringen.
            </seg>
          </u>
          <u>
            <seg>
              Under 2007 genomfördes nio ministerledda handelsdelegationer.
              I år har antalet utvidgats till att omfatta hela 25 delegationer
              i Exportrådets regi, som har engagerat ett antal departement.
              Utöver Utrikesdepartementet är det åtskilliga andra departement
              som har genomfört och planerar att genomföra delegationsresor
              med små och medelstora företag till viktiga tillväxtmarknader
              som Indien, Brasilien och Ryssland.
            </seg>
          </u>
          <u>
            <seg>
              Handelsministern har lett delegationer till gamla välkända handelsplatser
              som Kina, Japan och USA, men även till nya tillväxtmarknader som
              Ukraina och Gulfstaterna.
            </seg>
          </u>
          <u>
            <seg>
              Näringsdepartementet och Miljödepartementet turas om att leda
              delegationsresor inom miljöteknik eller cleantech , som branschen
              ofta benämns. Vi är duktiga på energismarta klimatlösningar och
              förnybar energi i Sverige. Världen efterfrågar svenska produkter
              och tjänster på området.
            </seg>
          </u>
          <u>
            <seg>
              Näringsutvecklingen är i dag miljödriven, kan man säga. Satsningar
              har gjorts på ett antal internationella samverkansprojekt, bland
              annat inom miljöteknik, förnybar energi och miljöfordon. En annan
              stor svensk exportprodukt är projektet Hållbara städer, där regeringen
              har avsatt 340 miljoner kronor fram till år 2010. Detta kommer
              för övrigt att vara temat under Kinas världsutställning i Shanghai
              2010, där Sverige har beslutat att delta. Förhoppningsvis kommer
              många små och medelstora företag att haka på denna unika möjlighet
              att delta.
            </seg>
          </u>
          <u>
            <seg>
              Även Socialdepartementet verkar för internationaliseringen av
              små och medelstora företag inom det medicinsktekniska området,
              där Sverige besitter spetskompetens. Här kan Sverige uppvisa lösningar
              inom alla delar av hälso- och sjukvård.
            </seg>
          </u>
          <u>
            <seg>
              Herr talman! Växande små och medelstora företag är en förutsättning
              för framtida tillväxt och sysselsättning i Sverige. Det finns
              en outnyttjad potential för små och medelstora företag att delta
              i globalisering. Enligt Nutek är det i dagsläget endast 14 procent
              av småföretagen som exporterar. Helt klart avtar avståndets negativa
              inverkan med ett företags storlek. Därför är det så viktigt att
              vi för en politik här hemma som gör det lättare, roligare och
              enklare att vara företagare så att företagen verkligen vill växa.
            </seg>
          </u>
          <u>
            <seg>
              För att små och medelstora företag ska komma över eventuella
              inträdeströsklar och komma i gång med sin export krävs det ofta
              ett aktivt stöd från ett effektivt exportfrämjande. Här är Exportrådet
              ett bra verktyg med sin grundläggande exportservice och kompetensutveckling
              genom de 20 regionala exportrådgivare som finns ute i landet och
              stöder de små och medelstora företagen. Dessa kan hjälpa företagen
              att ta fram en affärsplan för att komma i gång med exportsatsningen.
              För de företag som har kommit lite längre kan ett Affärschansprojekt
              vara till stor hjälp med kartläggning av marknadsförutsättningar.
              Det är en satsning som riktar sig till företag med max 50 anställda
              och max 10 miljoner euro i årsomsättning.
            </seg>
          </u>
          <u>
            <seg>
              Jag har haft förmånen att träffa Exportrådets duktiga konsulter
              på plats i en del av de 50 länder där Exportrådet har totalt 64
              representationskontor. Man inspireras av det stora kunnande dessa
              konsulter besitter om marknadens förutsättningar till gagn för
              små och medelstora företag. Det är oerhört glädjande.
            </seg>
          </u>
          <u>
            <seg>
              Herr talman! Det är viktigt att vi stärker små- och medelstora
              tjänsteföretags förmåga till internationalisering på EU:s inre
              marknad en marknad med fri rörlighet för människor, varor, tjänster
              och kapital som i dag omfattar 27 länder med över 500 miljoner
              konsumenter.
            </seg>
          </u>
          <note>
            EU:s tjänstedirektiv ska vara på plats i december 2009, alltså
            om ett år. För detta krävs utökade insatser från Kommerskollegium.
            Därför föreslås anslaget öka med 11 miljoner kronor till att omfatta
            totalt 79 miljoner.
          </note>
          <u>
            <seg>
              Tjänstedirektivet innebär stora expansionsmöjligheter för export
              för en mångfald affärsområden. I dag utgör tjänsten endast 25
              procent av den totala utrikeshandeln i Sverige. Här finns onekligen
              en fantastisk potential.
            </seg>
          </u>
          <u>
            <seg>
              Vi får inte glömma att svenska företags förutsättningar att hävda
              sig på den internationella marknaden faktiskt börjar här hemma.
              Det är här hemma vi ska ha ett bra näringsklimat så att företag
              väljer att växa och utvecklas. Därför satsar regeringen på förbättringar
              för företagen till ett värde av 16 miljarder i budgeten inför
              2009.
            </seg>
          </u>
          <u>
            <seg>
              Samtidigt fortsätter arbetet med regelförenklingen. Målet är
              att sänka de administrativa kostnaderna med 25 procent till 2010.
            </seg>
          </u>
          <u>
            <seg>
              En fortsatt satsning på forskning och utveckling är oerhört viktigt.
              Här satsar regeringen ytterligare 15 miljarder de närmaste fyra
              åren. Det ska förhoppningsvis leda till en ökad kommersialisering
              av nya produkter som förhoppningsvis kommer att finna sin väg
              ut på världsmarknaden.
            </seg>
          </u>
          <u>
            <seg>
              Våra attityder till företagande och entreprenörskap är oerhört
              viktiga. Därför bör entreprenörskap tillåtas genomsyra hela vårt
              samhälle.
            </seg>
          </u>
          <note type="speaker">
            Anf. 54 CARINA ADOLFSSON ELGESTAM (s) replik:
          </note>
          <u>
            <seg>
              Herr talman! När det gäller frihandel och export tror jag att
              vi kan vara rörande överens, Marie Weibull Kornias och jag. Jag
              vet att vi är det här i Sveriges riksdag. Det har vi nog varit
              de senaste 100 åren. Det är också det som har varit framgången
              för Sverige och svensk industri. Det är väl därför vi känner oss
              oroliga nu när vi ser vad som händer med marknaden och exporten.
            </seg>
          </u>
          <u>
            <seg>
              Jag vill minnas att man på nyheterna i går kväll sade att Volvos
              export till USA har halverats. Det är ju en ganska negativ signal.
              Jag vet att Volvo i Braås som producerar dumprar har tappat order
              ganska rejält. Just nu ligger produktionen på två och en halv
              dag i veckan det säger en del. Majoriteten av de dumprar som Volvo
              producerar går ju på export.
            </seg>
          </u>
          <u>
            <seg>
              Därför är det intressant att handelsministern är ute och reser.
              Det är naturligtvis också viktigt med olika handelsdelegationer.
              Jag har själv haft förmånen att vara med vid ett tillfälle när
              vi besökte Ukraina. Det är viktigt, men frågan är vad som kommer
              ut av det speciellt med tanke på de neddragningar den borgerliga
              regeringen har gjort på Exportrådet och ISA. Det finns kapitalister
              runt om i vår värld som skulle vara beredda att satsa kapital
              i Sverige. Ni har försämrat deras möjligheter genom att nästan
              halvera intäkterna till deras verksamhet.
            </seg>
          </u>
          <u>
            <seg>
              Hur ser Marie Weibull Kornias på det?
            </seg>
          </u>
          <note type="speaker">
            Anf. 55 MARIE WEIBULL KORNIAS (m) replik:
          </note>
          <u>
            <seg>
              Herr talman! Carina Adolfsson Elgestam väljer att i sin replik
              fokusera på fordonsindustrin, en bransch med en stark överkapacitet
              i hela världen. För bilindustrin handlar det givetvis om att kunna
              växla om och anpassa sig till de nya förutsättningar som gäller.
            </seg>
          </u>
          <u>
            <seg>
              Vi kan konstatera att en del bilföretag inte har kunnat ställa
              om snabbt nog. Här krävs mer forskning och utveckling.
            </seg>
          </u>
          <u>
            <seg>
              Carina Adolfsson Elgestam nämnde även Exportrådet. Vi vet att
              anslagen till exportfrämjandet i Sverige ofta har varit tillfälliga
              och ryckiga genom årens lopp. Det ena året har det varit upp,
              och det andra året har det varit ned. Det har varit lite olika
              i Exportrådets mix hur man har jobbat med de statliga anslagen
              å ena sidan och fakturering till stora kunder å andra sidan. Det
              finns olika modeller att jobba med.
            </seg>
          </u>
          <u>
            <seg>
              Det man kan konstatera, Carina Adolfsson Elgestam, är att Exportrådet
              gör ett makalöst jobb ute i världen.
            </seg>
          </u>
          <note type="speaker">
            Anf. 56 CARINA ADOLFSSON ELGESTAM (s) replik:
          </note>
          <u>
            <seg>
              Herr talman! Det kan vi vara överens om att Exportrådet gör,
              trots minskade resurser. Jag vill minnas att de har tappat ungefär
              15 personer i personal. Om man blir 15 personer färre blir det
              ju svårare att göra ett bra jobb. Åtminstone är min erfarenhet
              från det privata näringslivet där jag har min anställning att
              det blir lite tuffare då. Men visst gör de ett bra jobb.
            </seg>
          </u>
          <u>
            <seg>
              Kontentan av er politik är att de har fått mindre pengar att
              arbeta med för att göra ett bra jobb. Man har faktiskt fått lägga
              ned exportkontor framför allt i Europa för att enbart satsa på
              Asien. Det spelar naturligtvis roll inte minst i den tid vi lever
              i nu för de närområden dit Sverige har stor export där mycket
              behöver göras för att exporten ska fungera och för att man ska
              vilja handla våra produkter.
            </seg>
          </u>
          <u>
            <seg>
              När det gäller exporten vill vi ha mer investeringsfrämjande
              åtgärder. Vi satsar mer pengar än regeringen i vårt budgetalternativ.
              Vi säger att vi vill ha fler exportrådgivare som kan arbeta kostnadsfritt
              framför allt mot småföretagen och mot underleverantörerna. Där
              finns mycket att göra. Där kan det i dag finnas fler företag som
              kanske inte själva riktigt har klarat av eller orkat med att träffa
              en exportrådgivare för att försöka komma ut på nya marknader och
              växa som företag.
            </seg>
          </u>
          <u>
            <seg>
              Med stimulansåtgärder skulle man ganska snabbt kunna gå in med
              pengar för att på olika sätt se till att man läser mer om marknadsföring
              och hur man säljer på export. Är regeringen beredd att satsa på
              detta?
            </seg>
          </u>
          <note type="speaker">
            Anf. 57 MARIE WEIBULL KORNIAS (m) replik:
          </note>
          <u>
            <seg>
              Herr talman! Exportrådet är en organisation med en enorm dynamik.
              Man har förmåga att fatta beslut och göra omstruktureringar. Man
              är snabbfotad, skulle jag vilja påstå. Därför ser man den här
              förändringen. Vissa kontor läggs ned eftersom de är mindre intressanta,
              och nya skapas. Det innebär inte att kontoren blir färre eller
              mindre dynamiska på något sätt eller att man hjälper färre företag.
              Jag skulle snarare tro att det är fler.
            </seg>
          </u>
          <u>
            <seg>
              För de små företag i Sverige som Carina Adolfsson Elgestam talar
              om finns ju strukturen med de 20 regionkontoren kvar. De finns
              tillgängliga för små- och medelstora företag att besöka för att
              göra en marknadsplan och gå igenom förutsättningarna på ett bra
              sätt.
            </seg>
          </u>
          <u>
            <seg>
              Riktigt små företag kanske måste ha en viss styrka. Man ska nog
              vara rätt så bra på hemmaplan innan man ger sig ut på bortaplan.
              Det krävs muskler för att klara av en exportsatsning. De flesta
              som har sysslat med den här verksamheten vet att det tar tid,
              och då gäller det att man har uthållighet. Det går inte på ett
              kick.
            </seg>
          </u>
          <note type="speaker">
            Anf. 58 KENT PERSSON (v) replik:
          </note>
          <u>
            <seg>
              Herr talman! Jag tänker ta upp det som Carina Adolfsson Elgestam
              var inne på när det gäller exporten. Sverige är extremt beroende
              av sin exportindustri och dess verksamhet. Över 50 procent av
              bnp härstammar från exportindustrin. I ett läge då vi tappar andelar
              på exportmarknaden i förhållande till våra konkurrentländer är
              situationen givetvis allvarlig.
            </seg>
          </u>
          <u>
            <seg>
              Jag håller med om mycket av det som Marie Weibull Kornias har
              sagt i sitt inlägg om betydelsen av företag på exportmarknaden.
              Men jag är lite mer intresserad av på vilket sätt det är. Det
              räcker inte att bara säga att Exportrådet är duktigt och snabbfotat.
              Det finns gränser när dessa snabba fötter står fast i marken i
              en cementburk så att säga och inte kan lyfta. Frågan är om vi
              inte hamnar i det läget när man från regeringens sida har gjort
              sådana kraftiga nedskärningar. Om man inte har resurser för att
              kunna förflytta sig till de marknader där man bör vara hjälper
              det inte hur snabbfotad man än är. Jag skulle vilja se en betydligt
              större och bredare satsning på de nya marknaderna Indien och Kina
              där vi i dagsläget tyvärr inte har nått de framgångar som vi borde
              ha nått. Där har man en ekonomi som är i tillväxt.
            </seg>
          </u>
          <u>
            <seg>
              Jag är intresserad av lite mer verkstad från regeringens sida.
              Det vore därför alldeles utmärkt om jag fick ett sådant svar från
              Marie Weibull Kornias.
            </seg>
          </u>
          <note type="speaker">
            Anf. 59 MARIE WEIBULL KORNIAS (m) replik:
          </note>
          <u>
            <seg>
              Herr talman! Som jag påtalade i mitt anförande är det ett stort
              antal aktörer som är involverade i detta för Sverige så otroligt
              viktiga område. Jag har nämnt bland annat Exportrådet. Men det
              finns många fler aktörer.
            </seg>
          </u>
          <u>
            <seg>
              Det som gläder mig med alliansregeringen och våra nya ministrar
              är att alla tar på sig denna mantel. Alla är där ute och säljer
              Sverige. Det tycker jag är kolossalt positivt.
            </seg>
          </u>
          <u>
            <seg>
              Det finns så många olika områden. Jag nämnde Miljödepartementet
              och miljöteknik. Jag nämnde Socialdepartementet och Medtech. Jag
              nämnde handelsministern och andra generellt när det gäller handelspolitiken.
              Sedan ska vi inte glömma, Kent Persson, att även våra utlandsmyndigheter
              har en unik möjlighet att verkligen agera dörröppnare som vi så
              väl behöver. Det är ett samspel mellan så många aktörer. Och vi
              som alla vill Sveriges väl måste bejaka detta.
            </seg>
          </u>
          <note type="speaker">
            Anf. 60 KENT PERSSON (v) replik:
          </note>
          <u>
            <seg>
              Herr talman! Det är ändå så, Marie Weibull Kornias, att vi tappar
              marknadsandelar på exportmarknaden i dag i förhållande till jämförbara
              konkurrentländer. Då går det inte att bara stå här och vara nöjd
              och tala om vilka resurser som vi har för att sälja Sverige. Det
              hjälper oss inte i förlängningen.
            </seg>
          </u>
          <u>
            <seg>
              Det är precis som ni sade här tidigare att det behövs handfast
              stöd, en knuff ut. Då är min fråga: Hur ser detta handfasta stöd
              till företagen ut för att de ska ta sig ut? Jag har inte fått
              något svar på den frågan.
            </seg>
          </u>
          <note type="speaker">
            Anf. 61 MARIE WEIBULL KORNIAS (m) replik:
          </note>
          <u>
            <seg>
              Herr talman! Jag har också sett den uppgift som Kent Persson
              framhåller om att vi tappar marknadsandelar. Det finns lite olika
              sätt att se på den uppgiften. Vad det handlar om är att hela världshandeln
              har ökat. Då drabbas Sverige som en liten aktör naturligtvis i
              statistiken. Det behöver inte de facto innebära att vi i Sverige
              exporterar mindre. Som jag visade i den färska statistiken från
              SCB ökade exporten med 9 procent under de första nio månaderna
              i år. Det kommer det dessvärre att se annorlunda ut för det fjärde
              kvartalet.
            </seg>
          </u>
          <u>
            <seg>
              Tjänstedirektivet är kolossalt viktigt, Kent Persson. Vi har
              bara 25 procent av våra tjänster på export. Där finns fantastiska
              möjligheter för svenska företag att ta sig in på Europas inre
              marknad, en marknad med 500 miljoner konsumenter. Det sätter jag
              en stor tillit till.
            </seg>
          </u>
          <note type="speaker">
            Anf. 62 STAFFAN ANGER (m):
          </note>
          <u>
            <seg>
              Herr talman! För att vi ska kunna behålla och utveckla vårt välstånd
              krävs det ett näringsliv som fungerar i både hög- och lågkonjunktur.
              Det gäller att se till att vår näringspolitik är i högsta världsklass
              så att vi kan konkurrera på de globala marknaderna. Det blir tuffare
              och tuffare.
            </seg>
          </u>
          <u>
            <seg>
              Alliansregeringen påbörjade för drygt två år sedan reformarbetet
              när det gäller våra företag. Det innehåller en hel uppsjö av förändringar
              och aktiviteter. Vi har förändrat redovisningsplikten för momsinbetalningar
              för småföretag. Vi har sänkt inkomstskatten för företagare. Vi
              sänker nu arbetsgivaravgiften för företag. Dessutom bygger vi
              ut lärlingsutbildningen för företag, och till min stora glädje
              får vi en yrkeshögskola i min hemstad Västerås. Vi arbetar ständigt
              med att minska byråkratin för företagen, och vi ska klara de 25
              procenten till 2010.
            </seg>
          </u>
          <u>
            <seg>
              Herr talman! Just nu är vi på väg att införa ett nytt trygghetssystem
              för företagare, vilket är väl så viktigt. Jag skulle kunna rabbla
              upp åtskilliga andra åtgärder som vi är på väg att vidta under
              de kommande åren så att Sverige verkligen blir världsledande.
              Här är det nämligen en tävling mellan länder och kontinenter när
              det gäller företagspolitik. Vi ska vara bäst.
            </seg>
          </u>
          <u>
            <seg>
              Vi har satsat mycket på de små och medelstora företagen vilkas
              framtid är helt avgörande för vårt framtida välstånd. Utan små
              och medelstora företag kan vi inte bygga ut vårt välstånd.
            </seg>
          </u>
          <u>
            <seg>
              Närmare 1,5 miljoner svenskar arbetar i företag med färre än
              50 anställda. Drygt 98 procent av alla företag har färre än fem
              anställda.
            </seg>
          </u>
          <u>
            <seg>
              Att fortsätta skapa ett företagsklimat i näringslivet är en huvuduppgift
              för alliansregeringen. I alliansregeringens budget för 2009 och
              framåt finns en satsning på hela 16 miljarder kronor på företagen
              som kommer att börja verka inom ett par veckor.
            </seg>
          </u>
          <u>
            <seg>
              Maria Plass har gått igenom detta i detalj, så jag ska inte göra
              det. Jag vill bara understryka att vi i detta läge, då vi visste
              att vi gick in i en lågkonjunktur, har satsat 32 miljarder kronor
              på en budget med en expansiv finanspolitik. Det är den mest expansiva
              budgeten i hela Europa. Och mer kommer att komma. Vi kommer att
              ha denna lågkonjunktur under både 2009 och 2010.
            </seg>
          </u>
          <u>
            <seg>
              Jag ska nu övergå till att tala om tre områden som ligger mig
              nära. Det gäller konkurrenssituationen, som en socialdemokratisk
              talare har tagit upp, rymdteknologins betydelse för Sverige och
              mineralsektorns ljusa framtid.
            </seg>
          </u>
          <u>
            <seg>
              Regeringen har i budgeten föreslagit ett kraftfullt konkurrenspaket
              för att förbättra konkurrensen och den offentliga upphandlingen
              i Sverige som inte är bra i dag. Prisläget har trots den inre
              marknaden varit högt jämfört med andra länder. Det finns för lite
              konkurrens också inom Sveriges offentliga sektor. Ökad konkurrens
              leder till högre kvalitet och lägre priser på vardagskonsumtion
              och boende. Detta får i sin tur till följd att människor får mer
              pengar över i plånboken. På lång sikt bidrar en god konkurrenssituation
              till minskat inflationstryck, men redan på kort sikt ger konkurrens
              ökad produktivitet.
            </seg>
          </u>
          <u>
            <seg>
              Regeringen föreslår en omfattande ökning av Konkurrensverkets
              medel. Man föreslår ett tillskott på närmare 70 miljoner kronor
              under de kommande tre budgetåren, detta för att kunna genomföra
              de åtgärder som krävs för nödvändiga konkurrensförbättringar på
              svenska marknader.
            </seg>
          </u>
          <u>
            <seg>
              Vidare föreslår regeringen att det sammantaget satsas närmare
              140 miljoner kronor under de kommande åren på åtgärder som syftar
              till att förbättra genomförandet av offentliga upphandlingar i
              Sverige som absolut kan förbättras. På så sätt underlättar man
              för småföretagen.
            </seg>
          </u>
          <u>
            <seg>
              Vad gäller Sveriges rymdverksamhet arbetar våra svenska företag
              inom ett europeiskt nätverk, nämligen European Space Agency, ESA.
            </seg>
          </u>
          <u>
            <seg>
              Rymdmarknaden kommer att öka väsentligt i Europa under kommande
              år. Det är viktigt att vi är med på denna expansion. Näringsministern
              har påtalat hur viktigt detta marknadssegment är för Sverige och
              att rymdverksamheten har en teknikhöjd som gynnar våra svenska
              teknikföretag.
            </seg>
          </u>
          <u>
            <seg>
              I Europa kommer ett nytt navigeringssystem att inrättas som ersätter
              det amerikanska gps-systemet. Vidare finns det ett nytt system
              för säkerhet och observation, gmes, som också kommer att införas.
              Dessa två nya system ökar marknaden med enorma belopp. Att skicka
              upp en raket med en satellit kostar i dag i storleksordningen
              500 miljoner euro.
            </seg>
          </u>
          <u>
            <seg>
              Vi i Sverige är bra på att bygga satelliter sett till både kvalitet
              och konkurrenskraftiga priser. Här finns det en enorm potential
              för framtida business för svensk industri.
            </seg>
          </u>
          <u>
            <seg>
              Herr talman! Ett annat produktområde som ökar i Sverige gäller
              undersökningar av olika mineralförekomster. Intresset från företag
              ute i världen har varit mycket stort. Ett flertal företag i Sverige
              och även utländska företag provborrar för att se om det finns
              lönsamma mineralförekomster.
            </seg>
          </u>
          <u>
            <seg>
              De tidigare höga mineralpriserna har naturligtvis ökat intresset.
              Men man måste se dessa mineralpriser över ett flertal konjunkturcykler
              eftersom mineralpriserna går både upp och ned.
            </seg>
          </u>
          <u>
            <seg>
              Det finns positiva undersökningsresultat från Pajala. Det ser
              ut som att två järnmalmsgruvor kommer att öppnas i Pajala och
              även en på den finska sidan av gränsen. Vidare ser det ut som
              att den gamla gruvan i Dannemora öppnas igen, vilket verkligen
              gläder oss. Geografiskt ligger dessa potentiella gruvor i områden
              som har en liten befolkning och där invånarna har svårt att försörja
              sig. Sverige är mycket mineralrikt så vi får säkert se nya investeringar
              på nya orter, vilket också är mycket glädjande.
            </seg>
          </u>
          <u>
            <seg>
              Herr talman! Målet för vår näringspolitik är att skärpa den svenska
              konkurrenskraften och att skapa förutsättningar för fler jobb
              i fler och växande företag. Därigenom bryts utanförskapet, och
              vi blir fler som bygger framtiden i Sverige.
            </seg>
          </u>
          <note>
            Jag yrkar bifall till utskottets förslag i betänkandet.
          </note>
          <note type="speaker">
            Anf. 63 CARINA ADOLFSSON ELGESTAM (s) replik:
          </note>
          <u>
            <seg>
              Herr talman! På tal om utanförskap: Just nu har jag nog en känsla
              av att utanförskapet i Sverige växer i och med att fler blir arbetslösa.
              Men det var inte det jag tänkte fråga om.
            </seg>
          </u>
          <u>
            <seg>
              Staffan Anger sade i sitt anförande att vi har ungefär 1 ½ miljon
              småföretagare. Men ni har höjt arbetsgivaravgiften för dem med
              3,25 procent. Är det bra för deras utveckling? Det kan man inte
              låta bli att fundera på. Att vi ska bli världsledande, bli bäst,
              tycker jag kan vara en bra ambition. Lite grann delar vi den uppfattningen.
              Det var anledningen till att vi tillsammans med industrin tog
              fram branschprogram för sex strategiska näringar i Sverige där
              vi och näringslivet ansåg att Sverige var konkurrenskraftigt.
              De här branschprogrammen är Staffan Anger och hans kolleger på
              den borgerliga sidan emot, så jag undrar om Staffan Anger delar
              nyss nämnda uppfattning.
            </seg>
          </u>
          <u>
            <seg>
              Jag skulle vilja ställa en fråga till. Det gäller budgeten i
              förhållande till stimulanspaket och till att varslen och arbetslösheten
              ökar och allt fler företag går i konkurs. Har Staffan Anger något
              svar på frågan om hur eller när det eventuellt kommer något förslag
              från regeringens sida? I flera inlägg tidigare här har det ju
              skinit igenom att någonting eventuellt kan tänkas komma i rätt
              tid när nu rätt tid är eller ifall det skulle behövas.
            </seg>
          </u>
          <note type="speaker">
            Anf. 64 STAFFAN ANGER (m) replik:
          </note>
          <u>
            <seg>
              Herr talman! Jag vill först säga några ord om utanförskapet.
              Hittills har vi skapat jobb för ungefär 180 000 människor. Att
              180 000 personer fått det är fantastiskt.
            </seg>
          </u>
          <u>
            <seg>
              Just nu är det kris i världen, inte bara i Sverige en finanskris
              grundad på vad som har hänt i Amerika. Det viktigaste nu är att
              klara av att bankerna lånar ut pengar. Det gör de ju inte i dag
              på rätt sätt. Blodomloppet måste alltså börja fungera.
            </seg>
          </u>
          <u>
            <seg>
              Vår finansminister var i går nere i Bryssel och försökte påverka
              så att man får de rätta tarifferna. Vidare gäller det vad det
              kostar att få de här garantierna. Man tror att man kan lösa detta.
            </seg>
          </u>
          <u>
            <seg>
              Den person som ska köpa en lastbil lånar självklart pengar till
              köpet, men i dag kan han inte låna pengar. Det är därför som orderingången
              har minskat så kolossalt mycket. Banksystemet måste börja fungera.
              Jag menar att svenska banker måste ta ett Sverigeansvar, inte
              bara ett aktieansvar.
            </seg>
          </u>
          <u>
            <seg>
              När det gäller fördelar för företagarna kan jag säga att vi har
              sänkt bolagsskatten från 28 procent till 26,3 procent. Vi har
              sänkt arbetsgivaravgiften med 1 procent. Över huvud taget har
              vi sett till att det rent byråkratiskt blir mycket lättare att
              arbeta i småföretag.
            </seg>
          </u>
          <u>
            <seg>
              Vidare har vi ett branschprogram för bilindustrin, vilket jag
              välkomnar. Det handlar om 450 miljoner kronor. Vi har utökat forskningspengarna
              till industrin men har lagt dem på ett lite annorlunda sätt. Vi
              har nämligen lagt dem i forsknings- och utvecklingspropositionen
              där det finns ännu mer pengar. De pengarna ökar med 1,2 miljarder.
              De här pengarna kommer naturligtvis att satsas på den omstrukturering
              av svensk bilindustri som nu kommer att ske.
            </seg>
          </u>
          <note type="speaker">
            Anf. 65 CARINA ADOLFSSON ELGESTAM (s) replik:
          </note>
          <u>
            <seg>
              Herr talman! I fråga om det har blivit lättare för småföretagen
              under den borgerliga regeringen är jag inte helt övertygad om
              att alla småföretagare runt om i Sverige känner det så och delar
              den uppfattningen. Men det beror kanske på att det från början
              fanns väldigt höga förväntningar på den borgerliga regeringen.
            </seg>
          </u>
          <u>
            <seg>
              Jag återkommer till detta med budget och stimulanser inför framtiden
              och till att det finns ett behov av att vi investerar oss ur den
              här krisen. Staffan Anger kommer, precis som jag, från industrin
              och har säkert viss erfarenhet efter de lågkonjunkturer som vi
              i Sverige tidigare har gått igenom.
            </seg>
          </u>
          <u>
            <seg>
              Som det är i dag och sett till det läge som vi befinner oss i
              hävdar vi att det behövs åtgärder för att Sverige ska ta sig ur
              krisen. Då säger man från regeringens sida och från borgerligt
              håll här i riksdagen att det är för tidigt, att man inte kan göra
              det nu under innevarande budgetår. Man har alla möjliga argument.
            </seg>
          </u>
          <u>
            <seg>
              Min erfarenhet från industrin är att man när man tappar väldigt
              många order och ser att budgeten inte går ihop gör en översyn
              och anpassar sin budget därefter. Det görs under innevarande år.
              Man förändrar på de olika kontona. Som facklig företrädare har
              jag själv vid flera tillfällen suttit med vid bordet när det handlat
              om att göra sådana här förändringar.
            </seg>
          </u>
          <u>
            <seg>
              Det är lite märkligt. Den 22 september lade regeringen fram en
              budget där man presenterade en tillväxt på över 1 procent. Men
              i dagsläget, i december månad, vet vi att man inför år 2009 räknar
              med en tillväxt på 0 procent. Någon skillnad måste det ändå vara
              däremellan. Frågan blir därför igen: Varför kommer det inga åtgärder
              för att stimulera tillväxten i Sverige här och nu? Vi har ju den
              möjligheten nu.
            </seg>
          </u>
          <note type="speaker">
            Anf. 66 STAFFAN ANGER (m) replik:
          </note>
          <u>
            <seg>
              Herr talman! Vad vi gör är att vi stärker konsumtionen i Sverige
              med 15 miljarder med början om några veckor. Detta är väldigt
              viktigt. Det kommer alltså 15 miljarder till och också olika besparingar
              på kostnadssidan i budgeten. I denna lågkonjunktur blir det ett
              finansiellt pålägg om 32 miljarder.
            </seg>
          </u>
          <u>
            <seg>
              Diskussionen när vi lade fram budgeten var intensiv. Vi diskuterade
              om att det skulle bli fråga om 3040 miljarder då hade vi räknat
              med en lågkonjunktur. Sedan kom den finansiella krisen. Då måste
              man så att säga reagera på ett annat sätt.
            </seg>
          </u>
          <u>
            <seg>
              Vad vi nu gör är att så mycket som möjligt försöka förstärka
              Arbetsförmedlingen och förstärka utbildningen. Det kommer åtgärder
              om detta. Det har också arbetsmarknadsministern pratat om. I fredags
              var det ett möte med 13 landshövdingar och näringsutskottet där
              man gick igenom de åtgärder som kan vidtas. Vi lägger i infrastrukturbudgeten
              8 miljarder på vägar och järnvägar. Man tittar igenom vad som
              är viktigast att göra ännu fortare. Det är det här sättet som
              man ska arbeta på.
            </seg>
          </u>
          <u>
            <seg>
              Det finns också en förhoppning att Volvo ska vakna till. Volvo
              har inte skjuts i sin produktutveckling. De har inte satsat på
              miljöbilar, de har inte satsat på hybridbilar, de har inte satsat
              på landhybrider och inte på elbilar. Det skulle man ha gjort.
              Man kan diskutera om ansvaret ligger i Göteborg eller om det ligger
              i Trollhättan. Förmodligen ligger det på båda ställen. Det är
              alltså en förhoppning att vi ska kunna lösa den frågan i samverkan
              med Volvo och Saab.
            </seg>
          </u>
          <note type="speaker">
            Anf. 67 BÖRJE VESTLUND (s) replik:
          </note>
          <u>
            <seg>
              Herr talman! Först måste jag kommentera det kraftfulla konkurrenspaketet.
              Om man slår ihop Nämnden för offentlig upphandling och Konkurrensverket
              är det nog inte så kraftfullt i pengar räknat i alla fall. Visserligen
              har Konkurrensverket genom att man slog ihop det med Nämnden för
              offentlig upphandling fått utökade arbetsuppgifter i samband med
              att vi, i stor enighet i denna kammare, förändrade konkurrenslagen.
              Brukligt är att om man får fler uppgifter i myndigheter får man
              i regel en penningpåse för detta.
            </seg>
          </u>
          <u>
            <seg>
              Kraftfullheten och att man från den här regeringen skulle satsa
              så mycket mer på konkurrensen vet jag inte var någonstans Staffan
              Anger får det ifrån. Det som det har uttalats om har just gällt
              offentlig upphandling.
            </seg>
          </u>
          <u>
            <seg>
              Men det vi konsumenter möter varje dag är frågor om livsmedel,
              byggnadsämnesindustrin och andra saker som vi upplever alldeles
              för dyra i förhållande till vår omvärld. Där kan jag inte se jag
              försökte leta efter det några kraftfulla satsningar.
            </seg>
          </u>
          <u>
            <seg>
              Jag skulle väldigt gärna vilja fråga Staffan Anger: Var någonstans
              i budgeten eller i texterna kan vi se de här kraftfulla satsningarna
              på att bekämpa höga livsmedelspriser eller byggnadsmaterielpriser?
            </seg>
          </u>
          <note type="speaker">
            Anf. 68 STAFFAN ANGER (m) replik:
          </note>
          <u>
            <seg>
              Herr talman! Vi har samma uppfattning när det gäller att se till
              att konkurrenskraften förstärks i Sverige och att vi får ned priserna.
              Det är inte bra som det är. I många fall har vi oligopol, och
              det är inte bra. Dem kan vi kanske inte bryta upp som man gör
              i Amerika, men vad vi kan göra är att se till att det finns en
              övervakning som fungerar väl. Det är därför vi har gett, och det
              är fullt klart och finns skrivet i instruktionerna, 170 miljoner
              för att förstärka det under tre år. Det framkom också väldigt
              väl i somras när hela alliansledningen, med alla partiledare,
              gick ut och talade om att vi måste se till att vi får en övervakning
              som är mycket tuffare.
            </seg>
          </u>
          <u>
            <seg>
              Konkurrenslagen har skärpts. Sedan kan man diskutera kriminalisering
              eller inte, där råder det lite olika uppfattningar. Men vi har
              accepterat att vi inte ska göra så, och då får vi arbeta med de
              möjligheter som finns.
            </seg>
          </u>
          <u>
            <seg>
              Det är fullt klart att det finns direktiv från regeringen att
              på allvar ta hand om de här frågorna. Jag är inte alls orolig
              för att vi inte skulle få ned prisnivån i Sverige.
            </seg>
          </u>
          <note type="speaker">
            Anf. 69 BÖRJE VESTLUND (s) replik:
          </note>
          <u>
            <seg>
              Herr talman! En annan fråga som vi socialdemokrater ganska nyligen
              presenterade handlar om likviditeten i småföretagen som är ett
              problem och blir ett större och större problem med de långa faktureringstiderna.
              Man har kanske 30 dagars faktureringstid. Helt plötsligt får man
              veta att det ska vara 60 eller 90 dagar eller någonting annat.
              Det gör att småföretagen kommer i kläm.
            </seg>
          </u>
          <u>
            <seg>
              En enkel åtgärd som skulle kunna vidtas är att kräva att våra
              myndigheter inte utnyttjar dessa långa faktureringstider, i väntan
              på att man kan göra en förändring i lagen om avtalsvillkor som
              ju naturligtvis tar mycket längre tid. Men myndigheter skulle
              mycket väl kunna göra detta ganska omgående.
            </seg>
          </u>
          <u>
            <seg>
              Då är min fråga till Staffan Anger: Varför har detta tagits så
              njuggt emot av regeringen och allianspartierna? Varför är det
              ett så svårt problem? Detta borde kunna göras ganska enkelt.
            </seg>
          </u>
          <u>
            <seg>
              Det andra jag skulle vilja fråga Staffan Anger om i denna omgång
              gäller rymdpolitiken, framför allt gps-systemen. Det är jättebra
              med dem. Men vi har också våra svenska system, till exempel Arianeprojektet,
              som hela tiden och inte minst nu riskerar att helt och hållet
              läggas ned på grund av att regeringen har en ganska njugg politik
              på det här området. Vad tänker Staffan Anger ta för initiativ
              för att man ska kunna rädda den svenska rymdindustrin? Det är
              bra att vi samarbetar på Europanivå om detta, men vi har också
              ganska mycket, inte minst forskning, som har stor betydelse för
              rymdindustrin.
            </seg>
          </u>
          <note type="speaker">
            Anf. 70 STAFFAN ANGER (m) replik:
          </note>
          <u>
            <seg>
              Herr talman! Faktureringstiderna är en kommersiell fråga därför
              att man i en affär sätter ett pris, leveranstid, kreditvillkor
              och annat. Det är den totala affären man gör upp. Då är det väldigt
              svårt att styra företag vi har sett att ni vill göra det att gå
              ned från 60 dagar till 30 dagar. Sådant fungerar inte, utan det
              är den totala affären som är viktig. Det ska vi ha klart för oss,
              även när det gäller den offentliga sektorn. Det går inte att ändra
              på det sättet.
            </seg>
          </u>
          <u>
            <seg>
              När det gäller rymdsidan kan vi konstatera att Arianeprojektet
              inte har varit särskilt bra. Det har inte varit tekniskt dåligt,
              utan man har spenderat enormt mycket pengar på det, inte för Sveriges
              del men i andra delar. Det är inte väl skött. Det är ett misskött
              projekt. Det har blivit som ett svart hål som man har stoppat
              pengar i. Detta är ett olycksfall, och sådant ska naturligtvis
              inte inträffa i framtiden. Nu ska vi satsa på gms och på vårt
              navigeringssystem och se till att våra rymdföretag får vara med
              och konkurrera där vi är världsledande på satelliter.
            </seg>
          </u>
          <note type="speaker">
            Anf. 71 EVA-LENA JANSSON (s):
          </note>
          <u>
            <seg>
              Herr talman! Jag tänkte i mitt anförande ägna mig åt att diskutera
              innovationer, entreprenörskap och synen på uppfinnare. Till att
              börja med kan jag inte låta bli att konstatera att stora rubriker
              i dag som alltid handlar om varsel. 130 000 jobb hotas i Sverige.
              Atlas Copco är det senaste som vi kunnat läsa om. De varslar 100
              visstidsanställda i Örebro som snart blir arbetslösa.
            </seg>
          </u>
          <u>
            <seg>
              Den borgerliga majoriteten har pratat mycket men agerar inte
              i samma omfattning. Därför är det tillfredsställande att se att
              vår budget från Socialdemokraterna är på 1 miljard mer inom det
              utgiftsområde som vi nu diskuterar. Bland annat satsar vi 660
              miljoner mer på Vinnova, forskning och utveckling. Vi tar frågan
              på allvar.
            </seg>
          </u>
          <u>
            <seg>
              När det gäller innovationer och att inte bara prata utan också
              göra har vi sagt att vi vill satsa 160 miljoner på innovationer,
              varav 100 miljoner till småföretagarstipendium, 40 miljoner till
              ett särskilt innovationslån för uppfinnare och 20 miljoner till
              ökat stöd till kommersiell service.
            </seg>
          </u>
          <u>
            <seg>
              Det föreslagna småföretagarstipendiet är avsett att underlätta
              för människor som bär på kreativa visioner och som vill omsätta
              dessa i nya affärsidéer och nya företag men för vilka steget är
              långt att lämna en fast anställning.
            </seg>
          </u>
          <u>
            <seg>
              Det föreslagna innovationslånet för uppfinnare skulle ha en förenklad
              ansökningsprocess och sänkta medfinansieringskrav. Det är jätteviktigt
              med tanke på finanskrisen. Innovationslånen skulle gå till företag
              utanför den akademiska världen för att ta vara på de innovationer
              som kommer från en lång arbetslivserfarenhet och yrkeskunskap.
            </seg>
          </u>
          <u>
            <seg>
              Låt mig prata om dem som har blivit svenska mästare i år när
              det gäller uppfinningar. Petra Wadström fick Skapapriset i år.
              Skapapriset, eller det nationella utvecklingsstipendiet som det
              också kallas, är till för att ge stöd till uppfinnare som omvandlar
              sina uppfinningar till kommersiella produkter. Det är viktigt
              för svenskt näringsliv.
            </seg>
          </u>
          <u>
            <seg>
              Petra Wadström har uppfunnit ett vattenreningssystem med solljus
              som kan underlätta livet för hundratals miljoner människor, framför
              allt boende i u-länder.
            </seg>
          </u>
          <u>
            <seg>
              Andrapriset gick till en forskargrupp i Göteborg som har lyckats
              lyssna nu noga dressera bakterier att spinna tunna rör av cellulosa.
              Hur de bar sig åt kan jag inte gå in på in här. Det tar nog alldeles
              för lång tid.
            </seg>
          </u>
          <u>
            <seg>
              Zader Nalic har tagit fram ett kontrollsystem för värmepumpar.
            </seg>
          </u>
          <u>
            <seg>
              Mikael Sidenmark har uppfunnit en generator för vågkraftverk.
            </seg>
          </u>
          <note>
            Eva-Lena och Peter Gårdhagen i Nora har tagit fram miljögiftsmätare.
          </note>
          <u>
            <seg>
              Alla dessa som jag nämnt här är uppfinnare, och de behöver få
              den uppmärksamhet som de faktiskt förtjänar. Därför tycker vi
              att det är så viktigt att satsa på just innovationslånen.
            </seg>
          </u>
          <u>
            <seg>
              Därför är det ganska skönt att kunna säga, nu när vi socialdemokrater
              går från den här debatten, att vi har gjort något. Vi har satsat,
              till skillnad från de borgerliga företrädarna som nu får sitta
              och önska att de också hade agerat, och som hade kunnat agera,
              men nu får hänvisa till en budget som var gammal redan den 22
              september.
            </seg>
          </u>
          <note type="speaker">
            Anf. 72 LAGE RAHM (mp):
          </note>
          <u>
            <seg>
              Herr talman! Jag har ju hållit mitt anförande, men i ett av replikskiftena
              framförde Maria Plass någonting och ställde några frågor som jag
              inte hade möjlighet att svara på och som jag tyckte var särdeles
              tråkiga. Jag vill därför ta tillfället i akt att klarlägga några
              saker.
            </seg>
          </u>
          <u>
            <seg>
              Maria Plass frågade vilka samarbetspartner vi hade när Socialdemokraterna
              på morgonen satt ned och diskuterade med oss för att försöka rädda
              fordonsindustrin. Då skulle vi ha velat försämra infrastrukturen
              och diskutera hur det ska produceras färre bilar i Sverige.
            </seg>
          </u>
          <u>
            <seg>
              Jag kan börja med att säga att jag inte nödvändigtvis tycker
              att det är dåligt att Socialdemokraterna försöker se hur man kan
              rädda fordonsindustrin. Det hade kunnat vara en poäng om fler
              hade velat ägna den frågan lite mer uppmärksamhet, till exempel
              regeringen.
            </seg>
          </u>
          <u>
            <seg>
              När det kommer till vad vi tycker är det faktiskt så att vi satsar
              stort på infrastrukturen. Vi satsar mer på infrastrukturen än
              regeringen. Det gäller dock framför allt järnvägar. Då hoppas
              jag att det inte talar för Moderaterna i stort när Maria Plass
              verkar tycka att det är dåligt att satsa extra på järnvägar. Det
              skulle vara intressant att höra.
            </seg>
          </u>
          <u>
            <seg>
              Sedan handlar det inte om att det ska produceras färre bilar
              i Sverige. Det handlar om att vi måste ha en omställning till
              ett hållbart klimat där vi inte förbrukar jordens resurser. I
              det läget går det inte att fortsätta producera den typen av bilar
              som förstör klimatet, utan vi måste ha en omställning till ett
              mer hållbart system där man producerar den typen av saker som
              faktiskt kan användas på ett bra sätt.
            </seg>
          </u>
          <note type="speaker">
            Anf. 73 MARIA PLASS (m) replik:
          </note>
          <u>
            <seg>
              Herr talman! Det var inte meningen, Lage Rahm, att på något sätt
              förolämpa er i Miljöpartiet för att ni har Socialdemokraterna
              som samarbetspartner. Det är ju helt er interna process. Jag ställde
              bara frågan hur det känns.
            </seg>
          </u>
          <u>
            <seg>
              Jag kan bara konstatera att Miljöpartiet vill höja skatten på
              fordonsbränsle. Jag känner att det är lite svårt att få det hela
              att gå ihop. Om man höjer skatten på drivmedlet så radikalt som
              ni vill göra blir konsekvenserna för bilfabrikerna i Göteborg
              och Trollhättan, det vill säga Volvo och Saab, ganska stora, för
              det är ju ganska bensinslukande bilar som produceras där. Det
              fick jag inte att gå ihop.
            </seg>
          </u>
          <note type="speaker">
            Anf. 74 LAGE RAHM (mp) replik:
          </note>
          <u>
            <seg>
              Herr talman! Det är talande att Maria Plass pratar om drivmedlet
              i singularis som om det bara fanns ett enda drivmedel, vilket
              då tydligen skulle vara bensin. Jag vill be att få påpeka att
              det finns fler drivmedel och att vi borde använda dem i ökad utsträckning.
              Det är där framtiden ligger, och det är den typen av satsningar
              vi borde göra.
            </seg>
          </u>
          <note type="speaker">
            Anf. 75 MARIA PLASS (m) replik:
          </note>
          <u>
            <seg>
              Herr talman! De bensinslukande bilarna som nu tillverkas av Volvo
              och Saab går till största delen på diesel och bensin. Jag skulle
              önska att det producerades andra typer av bilar.
            </seg>
          </u>
          <u>
            <seg>
              Sverige är väldigt långt framme när det gäller biodrivmedel.
              På en konferens i Brasilien höjdes Sverige till skyarna, därför
              att vi har ett avtal med Brasilien och ligger långt framme. Och
              vi jobbar hårt inom EU för att vi ska komma vidare, bland annat
              med andra generationens biodrivmedel.
            </seg>
          </u>
          <note type="speaker">
            Anf. 76 LAGE RAHM (mp) replik:
          </note>
          <u>
            <seg>
              Herr talman! Nu verkar det vara en mer nyanserad bild som Maria
              Plass ger. Det tycker jag är bra, för det gäller att inse att
              vi faktiskt inte kan fortsätta med den här typen av verksamhet.
            </seg>
          </u>
          <u>
            <seg>
              Nu har vi delvis en kris när det gäller frågan om personbilar
              och vad de ska gå på för drivmedel. Vi borde tidigare ha genomfört
              den typ av politiska åtgärder som hade varit ett incitament för
              att ställa om till en mer hållbar produktion och ett system för
              att tillverka fordon som går på bättre bränsle. Hade vi gjort
              det i tid hade vi inte suttit precis så illa till som vi gör i
              dag, men det är hög tid att börja göra det nu.
            </seg>
          </u>
          <note type="speaker">
            Anf. 77 KRISTER ÖRNFJÄDER (s):
          </note>
          <u>
            <seg>
              Herr talman! Jag har begärt ordet med anledning av att det finns
              ett antal saker som jag tycker att det finns anledning att kommentera.
              En sådan sak är exempelvis det mantra som de borgerliga partierna
              försöker att stadfästa när de går från att det är den mest expansiva
              till en av de mest expansiva budgetar som har presenterats i Europa
              som den borgerliga regeringen har lagt fram. Om det är så, vad
              säger vi då om vårt förslag? Det är ju ännu bättre, är ännu mer
              expansivt och har ännu fler lösningar. Jag tycker att vi ska ta
              med det i den här diskussionen, för i slutänden kommer det ändå
              att bli så att många av de förslag som vi lägger fram kommer ni
              att ta till er och presentera om ett par månader som era egna
              förslag precis som ni har gjort i ett antal andra ärenden.
            </seg>
          </u>
          <u>
            <seg>
              Ett exempel är den sociala tryggheten för småföretagare. Vi hade
              ett förslag för ett par år sedan. Det lade man åt sidan, kom sedan
              tillbaka och sade: Nu har vi ett eget.
            </seg>
          </u>
          <u>
            <seg>
              Förslaget om yrkesutbildning och lärlingsplatser, som vi hade
              presenterat före valet 2006, lade ni i malpåse och presenterar
              nu några år senare som ert eget.
            </seg>
          </u>
          <u>
            <seg>
              Bättre sent än aldrig, var det någon som sade. Frågan är om det
              alltid är så. Ibland kan det vara för sent.
            </seg>
          </u>
          <u>
            <seg>
              Det är därför som vi reagerar. Vi reagerar på den verklighet
              som vi lever i i dag. Vi tycker inte att det räcker med det förslag
              som vi lade fram för tre månader sedan. Då anser vi att det räcker
              ännu mindre med ert förslag som innehöll ännu mindre av olika
              åtgärder.
            </seg>
          </u>
          <u>
            <seg>
              Här i debatten har man som sagt var påtalat ett antal olika saker.
              Hur kan en budget vara passé, undrade Maria Plass, innan den ens
              har hunnit börja fungera? Ja, det fungerar ungefär som med snöröjning.
              Snöar det väldigt mycket en dag och man skottar bort snön för
              att få vägen framkomlig och det dagen efter snöar lika mycket,
              måste man vidta ytterligare en åtgärd. Det räcker inte att säga
              att det här gjorde vi i går. Man måste anpassa sig till den verklighet
              som man lever i.
            </seg>
          </u>
          <u>
            <seg>
              En annan talare sade att man inte kan gå in för en begränsad
              tid med en lösning för att rädda bilindustrin. Då har jag en fundering:
              Är vi då bundna till att ha kvar bankgarantin i alla tider?
            </seg>
          </u>
          <u>
            <seg>
              Borgerliga ministrar pratar hela tiden om vad som inte ska göras
              i stället för om vad som ska göras. Man pratar om att man inte
              ska riskera pensionspengar eller skatter genom att äga företag.
              Då är min fråga: Ska vi ta bort det pensionssystem som vi har
              i dag där en stor del av våra pensionspengar just går in i olika
              företag?
            </seg>
          </u>
          <u>
            <seg>
              Man kan inte kosta på sig att flaxa omkring som skadskjutna kråkor
              om man sitter i en regering, men tydligen om man sitter i opposition.
              Då undrar jag om man pratar av egen erfarenhet.
            </seg>
          </u>
          <u>
            <seg>
              Jag håller med om vikten av att vi satsar på rymdindustrin. Vi
              ska satsa på rymdindustrin till hundra procent därför att vi har
              stora förutsättningar. Men varför var då inte den svenska regeringen
              närvarande när beslutet skulle fattas? Varför säger Christer Fuglesang
              att han har all anledning att kritisera den borgerliga regeringen
              för att svika löftena om engagemang för europeiska rymdsatsningar?
            </seg>
          </u>
          <u>
            <seg>
              Herr talman! Mina fyra minuter är ute. Jag skulle kunna prata
              om några saker till. Jag hoppas att jag får anledning att kommentera
              dem ytterligare om någon har för avsikt att kommentera det som
              jag sagt.
            </seg>
          </u>
          <note type="speaker">
            Anf. 78 JAN ANDERSSON (c) replik:
          </note>
          <u>
            <seg>
              Herr talman! Det handlade om att flaxa omkring som skadskjutna
              kråkor. Jag förstår att jag inte fick något svar på frågan om
              Volvoägandet tidigare i debatten.
            </seg>
          </u>
          <u>
            <seg>
              Jag har tidningen Fokus från den 31 oktober7 november här. På
              frågan om staten ska gå in om Volvo skulle stå utan ägare svarar
              Thomas Östros: Jag ser inte att riksdagen eller regeringen ska
              gå in i ett företags ägande av den arten.
            </seg>
          </u>
          <u>
            <seg>
              I Ekots lördagsintervju för knappt en vecka sedan öppnar Sahlin
              för statligt ägande i Volvo. Simsalabim poppar Thomas Östros upp
              igen och har en slug idé om att AP-fonderna ska gå in för att
              rädda Volvo.
            </seg>
          </u>
          <u>
            <seg>
              Jag tycker nog att det var en rätt så talande liknelse jag gjorde.
            </seg>
          </u>
          <note type="speaker">
            Anf. 79 KRISTER ÖRNFJÄDER (s) replik:
          </note>
          <u>
            <seg>
              Herr talman! Det var ingen fråga det var tydligt utan det var
              mer ett påstående. Man jag kan väl ändå få kommentera påståendet.
            </seg>
          </u>
          <u>
            <seg>
              Det jag reagerade på var att Jan Andersson sade att man inte
              gå in med en lösning under en begränsad tid för att rädda bilindustrin.
              Varför skulle man inte kunna det? Varför kan inte staten vara
              delaktig och aktiv i en process för att lösa de akuta problemen
              för svensk bilindustri? Vad är det som säger att man inte kan
              det? Jag drar helt enkelt den här parallellen: Om det är på det
              sättet ska vi då inte gå in med skattepengar och pensionspengar
              i den sektorn över huvud taget? I förlängningen är det ju alltid
              fråga om någon form av risktagande. Har vi inte byggt upp vårt
              pensionssystem på att det aktivt ska gå in som aktieägare i olika
              verksamheter? Är det inte så det är tänkt? Eller fanns det någon
              annan fundering från de borgerliga partierna när man var med och
              skrev på den här överenskommelsen? Är det en annan agenda som
              gäller?
            </seg>
          </u>
          <u>
            <seg>
              Jag ser problemet framför mig, och jag ser att det måste lösas.
              Om problemet ska lösas anser jag att staten har en roll i lösningen
              av problemet, men jag har inte sagt att staten ska gå in och äga
              svensk bilindustri för all framtid. I ett akut skede bör man vara
              aktiv. Vad det sedan ska landa i är någonting helt annat, men
              det får inte landa i att man inte ska göra någonting, vilket verkar
              vara regeringens inställning.
            </seg>
          </u>
          <note type="speaker">
            Anf. 80 JAN ANDERSSON (c) replik:
          </note>
          <u>
            <seg>
              Herr talman! Vi ska självfallet ha pensionspengar i våra svenska
              företag. Men det vi pratar om här är att använda dem för en räddningsaktion.
              Den nuvarande ägaren säger att man måste göra sig av med detta.
              Man stoppar 30 000, 40 000, 50 000 spänn i bakluckan på varje
              bil som levereras. Är det då läge att gå in med pensionspengar?
              Jag tror inte det.
            </seg>
          </u>
          <u>
            <seg>
              Det kanske blir ett lite hypotetiskt resonemang när det gäller
              begränsad tid. Det är klart att man kan gå in under begränsad
              tid. Det är bara fråga om vad priset är för att gå ur. Om vi går
              in med ett statligt ägande i den här modellen tror jag att det
              finns en risk för att priset för att gå ur blir sådant att jag
              inte är beredd att betala det.
            </seg>
          </u>
          <note type="speaker">
            Anf. 81 KRISTER ÖRNFJÄDER (s) replik:
          </note>
          <u>
            <seg>
              Herr talman! Jag tycker att man går händelserna i förväg när
              man resonerar på det sättet. Eller också är det så att man har
              uppgifter som oppositionen inte har fått ta del av. För att kunna
              uttrycka sig så glasklart som Jan Andersson nu gör när han säger
              att vi inte ska göra det här måste man redan från början ha haft
              de här kontakterna, vidtagit de här åtgärderna och sett det upplägg
              som eventuellt skulle kunna finnas. Jag tycker att det är helt
              fel ingång. Jag tycker att man ska titta på alternativen innan
              man avfärdar dem.
            </seg>
          </u>
          <note type="speaker">
            Anf. 82 STAFFAN ANGER (m) replik:
          </note>
          <u>
            <seg>
              Herr talman! Jag blir förskräckt när jag hör Krister Örnfjäder
              prata om att vi kortsiktigt ska gå in i Volvo och Saab. Jag har
              jobbat i bilindustrin i 30 år. Jag vet hur tufft det är. Det är
              en överetablerad bransch med stenhård konkurrens.
            </seg>
          </u>
          <u>
            <seg>
              Det råkar vara så att de här bilföretagen, Volvo och Saab, inte
              har någon produktpalett som kommer att klara de närmaste åren.
              De blöder och blöder. Det är jättestora förluster. Dessutom kommer
              de att behöva mycket mer kapital än bara köpeskillingen på kanske
              20 miljarder. Vad jag har förstått såldes Volvo för 50 miljarder.
              Det är inte en realistisk verklighet. Det är helt fel att säga
              att man dessutom ska kasta in pensionskapital.
            </seg>
          </u>
          <u>
            <seg>
              Jag tycker att Krister Örnfjäder måste förstå vad det är som
              pågår. Vad kan vi hjälpa till med i det här sammanhanget? Vi satsar
              1 ½ miljard i Västra Götaland för arbetsmarknadsutbildning och
              upp till 100 000 kronor för vissa som ska omskolas. Det kan vi
              göra.
            </seg>
          </u>
          <u>
            <seg>
              Vad kan vi göra mer? Jo, vi kan satsa dessa pengar, 450 miljoner,
              i fordonspotten på att diskutera hur vi kan ta fram en serie bilar
              som är säljbara. Jag pratar om elbilar, laddhybridbilar och hybridbilar.
              Där har vi kompetens i Sverige. ABB är världens bästa elmotortillverkare.
              Vi har drivlinjestillverkare, Getrag, och Lear som kan göra detta
              också. Där kan vi gå in och säga att vi är beredda att stötta
              en sådan produktutveckling. Att köpa Volvo och Saab kommer att
              kosta enorma belopp. Därför ska vi hjälpa till med produktutveckling
              och omskolning.
            </seg>
          </u>
          <u>
            <seg>
              Det finns även i dag behov av ingenjörer. Bombardier i Västerås
              vill ha 200 ingenjörer direkt till sina system.
            </seg>
          </u>
          <note type="speaker">
            Anf. 83 KRISTER ÖRNFJÄDER (s) replik:
          </note>
          <u>
            <seg>
              Herr talman! Jag vet inte om jag så klart och tydligt sade att
              svenska staten ska gå in och köpa detta. Däremot sade jag att
              man ska gå in och engagera sig och att man framför allt ska undvika
              att säga att den lösningen inte är aktuell förrän man vet hur
              alternativen ser ut.
            </seg>
          </u>
          <u>
            <seg>
              Det jag har reagerat mot i den här diskussionen så här långt
              är att man så glasklart säger att det inte är någon statlig angelägenhet
              att vara med och rädda Volvo och Saab. Det så jag har tolkat diskussionen
              och de skrifter som jag har fått ta del av.
            </seg>
          </u>
          <u>
            <seg>
              Vad är det då som är värt att bevara? Ja, det är en massa kunnande,
              en massa arbetstillfällen och hela strukturer, inte minst på västkusten,
              som är värt att bevara. Ska de tillverka samma produkt? Det övergår
              mitt förstånd. Jag är övertygad om att det gäller er andra också,
              åtminstone de borgerliga ledamöter som har varit tillsammans med
              mig på de möten som vi har haft, senast i tisdags när Bil Sweden
              hade möte här i riksdagen. Där fick vi en redovisning av dagsläget
              från de här företagen. Jag hörde inte, så länge jag var kvar,
              några av de borgerliga ledamöterna säga: Ni säljer en värdelös
              produkt ni har ingen framtid.
            </seg>
          </u>
          <u>
            <seg>
              Jag hörde helt andra tongångar. Det fanns en förståelse. När
              Volvo redovisade vilka framtidsplaner man hade och hur man hoppas
              på att överleva den här situationen hörde inte jag någon borgerlig
              ledamot vid det tillfället säga: Ni har fel.
            </seg>
          </u>
          <u>
            <seg>
              Jag förutsätter att det finns någonting att bygga vidare på.
              Jag vet inte vad, men jag tycker att staten har en del i ansvaret
              att ta reda på om vi kan göra något och vad vi i så fall kan göra.
              Den signalen borde regeringen skicka ut i stället för att sitta
              passiv.
            </seg>
          </u>
          <note type="speaker">
            Anf. 84 STAFFAN ANGER (m) replik:
          </note>
          <u>
            <seg>
              Herr talman! Självklart ska vi göra allt vad vi kan för att rädda
              Volvo och Saab, men inte köpa företagen. Vi ska naturligtvis se
              till att de pengar som vi nu har beslutat satsa på forskning går
              till den utveckling som alla är övertygade om att de måste ha.
            </seg>
          </u>
          <u>
            <seg>
              Volvo var på väg in på hybridbilssidan, men den bilen är Ford
              Escort. Den produceras i Amerika. Saab har satsat bra på etanol,
              men de måste också ha någon form av laddhybridbilar, elbilar eller
              någonting sådant. De behöver också stöd för att klara produktutvecklingen.
              Det här är självklart otroligt viktigt för Sverige. Vi måste se
              till att det fungerar.
            </seg>
          </u>
          <u>
            <seg>
              Om man nu ska sälja Volvo och Saab ska vi försöka påverka det
              är inte säkert att vi kan påverka det så att man gifter sig med
              ett bra företag. Man kan gifta sig med Toyota, världens bästa
              bilföretag, som har hållit på med nya miljöbilar i 15 år och är
              lönsamt. Det vore jättebra. Eller man kan gifta sig med en kinesisk
              tillverkare som knappast har någon kunskap alls och som inte kan
              tillföra någonting. Här är jag övertygad om att det blir diskussioner,
              men ändå är det ju ägarna, Ford och General Motors, som bestämmer.
              Men vi ska verkligen göra vad vi kan för att försöka klara det.
            </seg>
          </u>
          <u>
            <seg>
              Det gläder mig att Krister Örnfjäder nu pratar lite mer om att
              inte stoppa in de jättebelopp som kommer att behövas. Det är enorma
              belopp som behövs för att få ordning på den produktfloran. Hade
              man en bra produktflora som skulle komma skulle jag inte vara
              så orolig.
            </seg>
          </u>
          <note type="speaker">
            Anf. 85 KRISTER ÖRNFJÄDER (s) replik:
          </note>
          <u>
            <seg>
              Herr talman! Jag tycker att även Staffan Anger börjar bli lite
              mer nyanserad i sitt sätt att resonera, och det ser jag som väldigt
              positivt. Jag tycker alltså inte att man ska avfärda ett statligt
              engagemang förrän man vet vad man har att ta ställning till. Man
              måste känna till alternativen först.
            </seg>
          </u>
          <u>
            <seg>
              Jag tycker att staten har en viktig, aktiv roll att spela i den
              process som ändå måste komma till. Det sägs från tid till annan
              att det först diskussioner och att det hela tiden har förts någon
              form av diskussioner mellan regeringen och bilindustrin. Det må
              vara hänt, men jag har inte sett några praktiska resultat av det.
              Får jag se dem kanske till och med jag blir nöjd. Men jag väntar
              på dem. Vi får se.
            </seg>
          </u>
          <note>
            Överläggningen var härmed avslutad.
          </note>
          <note>
            11 § Energi
          </note>
          <note>
            Föredrogs
          </note>
          <note type="speaker">
            Anf. 86 TOMAS ENEROTH (s):
          </note>
          <u>
            <seg>
              Herr talman! Det blir en övergång från fordonsindustrin och en
              intressant ordväxling till energipolitik. Jag noterar att Maud
              Olofsson precis hade presskonferens och inte heller den här gången
              aviserade några nya resurser.
            </seg>
          </u>
          <u>
            <seg>
              Hur engagerade vi än må vara, inte minst i näringsutskottet,
              i fordonsindustrins framtid och i småföretagens framtid blir perspektiven
              än vidare när man närmar sig energi- och klimatpolitiken. Det
              sätter saker i relation.
            </seg>
          </u>
          <u>
            <seg>
              Vi ska i dag debattera utgiftsområde 21, Energi. Jag vill inledningsvis
              yrka bifall till de socialdemokratiska reservationerna, så är
              det gjort.
            </seg>
          </u>
          <u>
            <seg>
              I perspektivet pratar vi om klimatfrågan där energiproduktionen
              och energipolitiken är så avgörande delar för att klara den utmaning
              vi har framöver.
            </seg>
          </u>
          <u>
            <seg>
              Och vi vet det allihop: Om temperaturen fortsätter stiga i samma
              takt som nu kommer det att leda till mycket allvarliga konsekvenser
              för hela jorden. Vi vet att bara den påspädning vi har av koldioxiden
              i atmosfären nu redan kommer att resultera i att vi får stora
              klimatförändringar framöver med alla de katastrofala följder det
              kommer att få för stora delar av omvärlden. Det handlar om smältande
              glaciärer och stigande havsvattennivåer. Det är nu vi måste göra
              insatser. Det är egentligen redan för sent, men vi kan åtminstone
              minska effekterna.
            </seg>
          </u>
          <u>
            <seg>
              Det här var omtvistat för kanske femtio år sedan. Det var fortfarande
              omtvistat från en amerikansk president som förlorade valet på
              grund av det. Men här i Sveriges riksdag tror jag ändå att de
              allra flesta inser att det är en gigantisk utmaning vi står inför,
              och vi måste göra insatser. Det är inte bara FN:s klimatpanel
              utan också många andra som konstaterar att vi måste minska de
              globala utsläppen nu. Fram till 2050 måste de dessutom halveras.
            </seg>
          </u>
          <u>
            <seg>
              Det är inte bara ekonomiska vinster av ett sådant argument, men
              det är viktigt att poängtera att om vi gör insatser nu slipper
              vi göra dem senare. För dem som hyllar marknaden och marknadsekonomi
              borde även det vara ett starkt argument för att göra ordentliga
              investeringar i klimatomställningen nu. Men naturligtvis är det
              grundläggande det moraliska ansvar vi har i vår generation att
              nu göra insatser som begränsar skadeverkningarna på miljön framöver.
            </seg>
          </u>
          <u>
            <seg>
              I Sverige har vi av tradition haft en bra och framgångsrik energipolitik.
              På 70-talet gick vi steg för steg när det gällde att hitta olika
              former av energieffektiviseringar. Det var styrmedel med skatter
              och investeringsbidrag. Det var bättre energianvändning. Det var
              lån med räntesubventioner. Listan var lång över alla de insatser
              som då gjordes.
            </seg>
          </u>
          <u>
            <seg>
              Och vi har kommit en bit på väg. Vi är det land bland EU:s medlemsländer
              som har lägst andel fossila bränslen i energitillförseln. Vi är
              dessutom ett av de ledande länderna i världen på biobränslen.
              Energin från biobränslen har bara sedan 1994 ökat med 30 terawatt.
              Det är en siffra som motsvarar uppvärmningen av ungefär 1,5 miljoner
              villor under ett helt år. I den meningen skulle vi faktiskt kunna
              tala om att Sverige är ett framgångsland. Sverige är ett föregångsland
              när det gäller energiomställningen.
            </seg>
          </u>
          <u>
            <seg>
              Det här har vi åstadkommit inte minst genom de senaste 1015 årens
              omställningsprogram, ofta under kritik från framför allt Moderaterna
              men också en del andra borgerliga partier som inte riktigt gillade
              den omställningspolitik som vi bedrev. Men den har ju gett resultat.
              Vi hade en fantastiskt bra utgångspunkt med den blocköverskridande
              överenskommelse om energi vi hade tillsammans med Centerpartiet
              och Vänsterpartiet. Den var viktig för Sverige. Den var viktig
              för Sveriges företag.
            </seg>
          </u>
          <u>
            <seg>
              Den utmaning vi står inför är en fantastisk utmaning också för
              svensk industri och svenskt kunnande. Genom att vi ställt hårda
              krav under lång tid har vi också möjlighet att kunna ligga före.
              Genom att vi har anpassat vår produktion mycket tidigare till
              att vara energieffektiv har vi konkurrensfördelar gentemot omvärlden.
              Vi har i den meningen starka exportmöjligheter inom miljöteknikkunnande.
              Därmed blir energipolitiken inte bara någonting som handlar om
              vår egen hushållning, utan den blir också i allra högsta grad
              en näringspolitisk fråga.
            </seg>
          </u>
          <u>
            <seg>
              Sedan räcker det inte att Sverige klarar att ställa om, även
              om det är bra om vi gör det och om vi gör det före alla andra.
              Resten av Europa, USA och alla andra länder måste också klara
              detta. Därför är det bra att vi använder vårt medlemskap i EU
              till att pressa fram positionerna, och därför är det bra att vi
              i EU har antagit 20-20-20-uppgörelsen som innebär att vi ställer
              upp tuffa ambitioner för Europas länder.
            </seg>
          </u>
          <u>
            <seg>
              Visst inger det å ena sidan hopp när Obama vinner valet. Ut går
              en amerikansk president som inte över huvud taget kunde förstå
              klimatutmaningen, och in kommer en amerikansk president som är
              beredd att lägga 150 miljarder dollar på förnybar energi. Det
              är klart att det inger hopp.
            </seg>
          </u>
          <u>
            <seg>
              Å andra sidan nu kanske norska ambassaden hoppar på mig ingav
              det mindre hopp när vi var med utskottet i Nordnorge och man först
              från våra norska värdar kunde beklaga att glaciärsmältningen har
              inneburit att man nu kommer allt längre upp i Arktis och Antarktis
              och därmed också ser de tydliga klimateffekterna, för att sedan
              glatt konstatera att det öppnar nya möjligheter att utvinna gas
              och olja. Man blir onekligen lite bekymrad.
            </seg>
          </u>
          <u>
            <seg>
              Låt oss konstatera att Sverige har ett bra utgångsläge. Vi har
              alldeles fantastiska förutsättningar att kunna fortsatt ligga
              före när det gäller energiomställningen. Men vi tappar tempo.
              Vi tappar tempo ordentligt. Vi gjorde det närmare bestämt någon
              gång strax före valet 2006, när Centern valde att bryta den förra
              blocköverskridande överenskommelsen om energipolitiken. Därmed
              lade man en våt filt över svensk energipolitik och konstaterade
              att ingenting ska hända denna mandatperiod. Och onekligen märks
              det. Det händer ingenting denna mandatperiod. Om det var någon
              nyvunnen energipolitiskt samsyn som fanns inom alliansen ska jag
              låta vara osagt. Jag tror att det i huvudsak var valtaktik.
            </seg>
          </u>
          <u>
            <seg>
              Men det är allvarligt, eftersom det som behövs i det här landet
              är en bred överenskommelse om energipolitiken. Det är att tydligt
              kunna ge besked om vilka långsiktiga omställningar vi behöver
              göra i det svenska samhället, inte bara till medborgarna och företagarna
              utan också till omvärlden.
            </seg>
          </u>
          <u>
            <seg>
              När den nuvarande regeringen inte levererade någon inbjudan över
              huvud taget om energisamtal valde vi från Socialdemokraternas
              sida att bjuda in till Saltsjöbaden för att föra politiska diskussioner
              om energipolitiken, men ingen kom. Det kom ingen från de borgerliga
              partierna på den inbjudan som vi hade gjort. Svenskt Näringsliv,
              LO och andra organisationer har hårt kritiserat regeringen för
              detta. Vi har i utskottet fått höra att nu i december kommer minsann
              en inbjudan, eller så kommer det en energi- och klimatproposition.
              Vid det senaste sammanträdet fick vi dock höra att även den är
              skjuten på framtiden. Det är inte ens säkert att det blir en sammanhållen
              energi- och klimatproposition utan två skilda propositioner och
              inga energisamtal.
            </seg>
          </u>
          <u>
            <seg>
              När jag varit ute och träffat företagsledare Vargön Alloys, Stora
              Enso i Fors eller för den delen Outokumpu säger alla inom basindustrin
              att nu måste ni komma till sammanträdesbordet och göra upp. Det
              säger även företrädare för vindenergi och för vågkraft, alla de
              som fortsatt vill göra investeringar i förnybar energi men nu
              inte längre kan göra det eftersom de inte vet hur elcertifikaten
              kommer att utvecklas. I vindkraftbranschen har antalet investeringar
              eller förfrågningar halverats bara under ett antal månader. Det
              är möjligt att det till en del är en konjunktureffekt, men en
              stor och viktig del i detta handlar om att regeringen inte ger
              några besked om certifikatsystemet.
            </seg>
          </u>
          <u>
            <seg>
              Industrin måste få tydliga spelregler. Vi måste få till stånd
              en bred överenskommelse om effektiva styrmedel, om långsiktiga
              satsningar på energiforskning och om investering i ny teknik och
              hållbara lösningar. Det borde vara självklarheter. Ändå händer
              ingenting. Jag undrar varför. Varför dröjer ni från den borgerliga
              sidan? Varför vågar ni inte ens bjuda in till samtal?
            </seg>
          </u>
          <u>
            <seg>
              Vår socialdemokratiska grundsyn vilar på tre olika ben. Det är
              ökad förnybar energiproduktion, energieffektivisering och åtgärder
              för en bättre fungerande elmarknad. Vi tror att man genom ganska
              stora investeringar skulle kunna förflytta våra positioner i Sverige,
              för det är uppenbart att marknaden inte själv klarar av att göra
              det. Här är det offentliga åtagandet oerhört viktigt, att vi inte
              bara med lagar, regler, skatter och styrmedel utan också med egna
              tydliga investeringar vågar tala om att det är områden väl värda
              att satsa på.
            </seg>
          </u>
          <u>
            <seg>
              Vi har goda sådana exempel. Våra Klimppengar, Klimpsatsningar,
              alltså klimatinvesteringsprogram, har varit formidabla succéer
              där branscher, kommuner och andra tillsammans med statlig finansiering
              kunnat bygga ut fjärrvärmen, ta vara på spillvärmen och på det
              sättet bidragit till att vi fått en fantastisk omställning, inte
              minst ute i landets kommuner.
            </seg>
          </u>
          <u>
            <seg>
              Den regering vi har nu har avskaffat Klimpprogrammen och är inte
              beredd att göra den typen av satsningar över huvud taget. Insatser
              för att stimulera energieffektiviseringar uteblir. Det finns fönsterpengarna;
              det är möjligtvis dem man kan hitta i budgeten. Omställningsstödet
              för byte från oljepanna har också försvunnit eller reducerats.
              Det är en för dålig ambitionsnivå. Det är tråkigt att ni inte
              inser att det här är en framtidsnäring. Det är en framtidsmöjlighet,
              och sådana investeringar behöver göras.
            </seg>
          </u>
          <u>
            <seg>
              Vi vill gå vidare. Vi vill stärka investeringarna på det här
              området. Vi vill införa en klimatbonus för bostäder där vi säger
              att man får 10 000 kronor per hushåll vilket täcker 30 procent
              av investeringskostnaden. Det innebär att över 60 000 bostäder
              kan få en klimatbonus under 2009 och 2010. Vi talar inte om vilken
              teknik man ska använda sig av. Jag tror att det sker en viktig
              utveckling framöver av klimatneutrala eller teknikneutrala förslag
              på det här området, för det kommer alltid nya idéer. Men vi ska
              ge en tydlig signal till hushållen om att satsa på att ställa
              om. Det förslaget kommer majoriteten olyckligtvis att rösta ned
              i kammaren senare i dag.
            </seg>
          </u>
          <u>
            <seg>
              I går presenterade vi ett omfattande program för att bygga om
              miljonprogramsområden 840 000 lägenheter står och läcker energi,
              är inte tillräckligt energieffektiva. Här har vi en möjlighet,
              för att återknyta till den diskussion vi tidigare hade om stimulanspaket.
              Tänk att kunna kombinera möjligheten att stödja den ekonomiska
              utvecklingen, få i gång sysselsättningen, med att skapa bättre
              och mer energieffektiva bostäder och samtidigt ge miljöteknikbranschen
              ett ordentligt lyft. Vi vill satsa åtskilliga miljarder på det
              programmet framöver. Branschen är med oss, både miljöteknikbranschen
              och fastighetsbranschen, liksom alla de kommuner som står inför
              stora investeringar i miljonprogramsområdena.
            </seg>
          </u>
          <u>
            <seg>
              Vad är det som gör att det dröjer? Varför vågar man inte inse
              behovet? Vi har en regering som i stället väljer att ta bort investeringsstödet
              för bostadsbyggandet. Runt hörnet hotar en krasch på bostadsmarknaden,
              och ingenting händer från regeringens sida.
            </seg>
          </u>
          <u>
            <seg>
              På transportsidan, som vid sidan av bostäder är en av de stora
              utmaningarna på energiområdet, lägger vi över 2 miljarder kronor
              mer på infrastruktursatsningar, ännu mer om vi räknar med satsningar
              på spårbunden trafik. Det är klart att det är helt avgörande att
              göra den typen av investeringar. Regeringen väljer dock att ha
              en låg ambitionsnivå minus 1 500 miljoner kronor på energieffektivisering.
              Varför ser man inte möjligheterna att kunna öka anslaget till
              energieffektiviseringar? Varför inte ge gasprojektet i Värnamo
              eller Sekab i Ö-vik större möjligheter att kunna investera?
            </seg>
          </u>
          <u>
            <seg>
              Här kan vi göra saker, inte minst för fordonsindustrin där man
              har laddhybridmöjligheter inom räckhåll. Ändå ger man inte extra
              forskningsresurser. I stället väljer man att avskaffa miljöbilspremien
              som tillsammans med trängselavgiftsförändringen och boendeparkeringen
              innebär att det på tre år blir 60 000 kronor dyrare för stockholmarna
              att ha miljöbil. Det kanske inte är den smartaste insatsen att
              göra i ett läge när vi har en fordonskris, i ett läge när vi vill
              att man ska premiera miljöbilstillverkningen och miljöbilsanvändningen.
              Vad är det för smart med att ta bort miljöbilspremien just nu?
            </seg>
          </u>
          <u>
            <seg>
              Inom industrin vill vi påskynda omställningen till hållbar egen
              energiproduktion genom att ge 100 miljoner kronor i investeringsstöd
              så att man minskar beroendet av olja och kol. För att få en väl
              fungerande elmarknad vill vi stärka Konkurrensverkets möjligheter,
              inrätta en elkundsombudsman, begränsa elbolagens möjligheter att
              teckna dyra tillsvidareavtal, begränsa samägandet av kärnkraften,
              få en ordentligt fungerande prisprövning av fjärrvärmen, ett förslag
              som ni alldeles nyligen röstade ned. Här finns naturligtvis möjligheter
              att få en bättre fungerande elmarknad, gärna en bättre fungerande
              nordisk elmarknad, men regeringen sitter och tittar på och gör
              ingenting, vågar inte ta initiativ.
            </seg>
          </u>
          <u>
            <seg>
              Dessutom har vi en fantastisk resurs i omställningen i form av
              Vattenfall. En del i betänkandet handlar om Riksrevisionens rapport
              som kritiserar Vattenfall för att inte fullfölja det åtagande
              de har. Tänk om vi kunde använda detta stora statliga verk till
              att vara en motor i omställningsarbetet! Tänk om vi kunde använda
              ägandet för att investera i förnybar elproduktion!
            </seg>
          </u>
          <u>
            <seg>
              Här finns en fantastisk möjlighet, inte minst på vindsidan. Vi
              vet om alla expansionsplaner när det gäller vindenergi. Här har
              vi möjlighet att kunna nå målet om 25 terawatt, men då måste man
              ge besked om elcertifikatssystemen. När kommer takhöjningen för
              elcertifikatssystemen? Eller är det fortfarande så att den borgerliga
              alliansen, utom Centerpartiet, egentligen inte gillar elcertifikatssystem?
            </seg>
          </u>
          <u>
            <seg>
              Jag vill med detta säga att Sverige kan. Vi kan vara mycket duktigare
              inom energipolitiken. Yes, we can , tror jag att Obama sade, och
              det är väl egentligen det som det handlar om, ifall vi vågar ha
              självförtroende. Jag tror att de borgerliga politikerna ibland
              inte vill och ibland också hålls tillbaka av ett rigitt Finansdepartement
              som säger att det inte är läge att satsa. Eftersom det finns ett
              riskkapitalgap är det därför risk för att ingen vågar satsa.
            </seg>
          </u>
          <u>
            <seg>
              Just nu avstannar investeringarna i förnybar energiproduktion
              i landet. Om vi ska nå 49-procentsmålet om förnybar energi, om
              vi ska nå 20-20-20-målet och ta vårt ansvar i Sverige måste vi
              ta initiativ här och nu, stärka ambitionsnivån, se till att göra,
              inte minst på bostadssidan, alla de investeringar som nu borde
              stå för dörren med tanke på den lågkonjunktur vi har på marknaden.
            </seg>
          </u>
          <u>
            <seg>
              Dessvärre är regeringen, som vanligt, handlingsförlamad när det
              gäller att inse att verkligheten just nu förändras; det gäller
              både denna höst och tidigare. Man gör inga stimulanspaket och
              inte heller för man någon energipolitik. Jag har försökt sträcka
              ut den öppna handen och vill göra det också i denna riksdagsdebatt
              genom att säga: Låt oss hitta ett läge där vi kan föra gemensamma
              samtal om energipolitiken, sluta upp med hemlighetsmakeriet och
              hitta ett sätt att som vuxna människor diskutera om vi kan nå
              en långsiktig överenskommelse om energipolitiken inte bara för
              politikens egen skull, inte bara för att basindustrin och medborgarna
              behöver det, utan också för klimatets skull behövs en samsyn i
              energi- och klimatpolitiken. Låt oss våga ta det ansvaret! Generationerna
              efter oss kommer att berömma oss om vi gör det. Generationerna
              efter oss kommer att döma er om ni inte inser behovet av det.
            </seg>
          </u>
          <note type="speaker">
            Anf. 87 KENT PERSSON (v):
          </note>
          <u>
            <seg>
              Herr talman! Det var ett inspirerande anförande Tomas Eneroth
              höll, och jag kan instämma i mycket av det som sades.
            </seg>
          </u>
          <u>
            <seg>
              Vi har stått i kammaren i snart fem timmar, och det känns att
              kroppen behöver fyllas på med bränsle. Energin börjar ta slut.
              Det är det debatten handlar om energipolitik.
            </seg>
          </u>
          <u>
            <seg>
              Visst är det väl ganska skönt att på höstkanten inför vintern
              när kylan tränger sig på komma in i värmen, sätta på lyset och
              känna att det trots allt fungerar ganska väl här i Sverige med
              energiförsörjningen. Att vi dessutom kan ta oss i tid till jobbet
              med bil, buss eller tåg gör inte saken värre. Det här är en del
              av vår vardag. Vi tar för givet att energin finns när vi behöver
              den. Det är en viktig funktion i hela samhällskroppen. Utan energi
              och energitillförsel stannar samhället.
            </seg>
          </u>
          <u>
            <seg>
              Därför blir frågan om energipolitiken väldigt viktig. Vi kräver
              att energin ska vara säker, robust och billig. Vår konkurrenskraftiga
              industri anser också att energipriset ska vara konkurrenskraftigt
              i ett internationellt perspektiv.
            </seg>
          </u>
          <u>
            <seg>
              Det här har varit någonting naturligt för oss här i Sverige.
              Vi har varje dag tagit för givet att det här ska fungera, ända
              tills FN:s klimatpanel och Sternrapporten slog ned som en bomb
              för väldigt många, framför allt på den borgerliga kanten. Någonting
              höll på att hända här i samhället. Vi fick nya ord här, till exempel
              klimatförändring det som jag har upplevt och funderat över under
              herrans många år. Andra partier har också sett detta och lagt
              fram förslag.
            </seg>
          </u>
          <u>
            <seg>
              Detta bygger egentligen på att vi behöver ställa om samhället.
              Hela vårt sätt att leva handlar det om. Det är förändringar av
              samhället och klimatet som i stor utsträckning beror på våra val
              att konsumera. Vilka energikällor som vi använder för vår energiförsörjning
              och konsekvenserna av om man använder uran, olja, kol och torv
              eller sol, vind, vatten och biobränsle är avgörande om vi vill
              begränsa klimatförändringarna och göra dem mer hanterbara i framtiden.
            </seg>
          </u>
          <u>
            <seg>
              Det handlar om att skapa ett samhälle som är ekologiskt hållbart,
              även när det gäller energiproduktion. Ska vi använda oss av ändliga
              fossila energikällor, eller ska vi göra ett vägval och ställa
              om samhället till en produktion av energi som bygger på förnybara
              bränslen och ett sätt att leva som är ekologiskt hållbart?
            </seg>
          </u>
          <u>
            <seg>
              Världens energisystem står vid ett vägskäl. Vi i Vänsterpartiet
              har gjort vårt val. Det jag saknar nu är regeringens syn och regeringens
              val. Det är ni som sitter och styr. Det är ni som måste ta initiativ
              i de här frågorna. Det är som näringsministern sade: Sluta tjafsa,
              kom med lite handling!
            </seg>
          </u>
          <u>
            <seg>
              Men det är också så att vi inte kan ha någon klimatpolitik utan
              energipolitik. Det är beklagligt att konstatera att regeringen
              än en gång har lyckats presentera en energipolitik som inte tar
              fasta på den verkliga utmaningen, nämligen en effektivare användning
              av energi. Det är avgörande för att minska klimatpåverkan.
            </seg>
          </u>
          <u>
            <seg>
              Vänsterpartiet anser att energipolitiken måste vara både målinriktad
              och genomförbar. Vi har en rad rapporter som styrker våra förslag
              om att energieffektivisering är guld. Kommissionen mot oljeberoende
              har i sin rapport föreslagit att ett råd eller center för energieffektivisering
              bör skapas med uppgift att driva på för en offensivare utveckling.
              Kommissionen anser också att energieffektiviseringen kan bli en
              strategisk kraft åt en expanderande miljöteknikdriven tillväxt
              och affärssektor med produkter och tjänster för både hemmamarknader
              och växande global efterfrågan. Det är det vi behöver när vi har
              en vikande exportindustri i dag.
            </seg>
          </u>
          <u>
            <seg>
              Klimatberedningen har i sin slutrapport våren 2008 slagit fast
              att energieffektivisering är en viktig åtgärd för att nå de uppsatta
              målen. Energieffektiviseringsutredningen, som nyligen lade fram
              sin rapport, fastslår att Sverige har en stor potential att kunna
              uppnå de uppsatta klimatmålen om vi energieffektiviserar. Naturskyddsföreningen
              har nyligen presenterat en utredning som slår fast att Sverige
              kan halvera sin energiförbrukning fram till 2030 genom energieffektivisering
              utan att det för den skull påverkar välfärden negativt.
            </seg>
          </u>
          <u>
            <seg>
              Flera svenska rapporter har pekat på energieffektiviseringens
              betydelse. Men ändå levererar regeringen ingenting. Den nonchalerar
              de här rapporterna fullständigt.
            </seg>
          </u>
          <u>
            <seg>
              IEA, International Energy Agency, har lagt fram en rapport som
              heter World Energy Outlook 2008 . De har studerat och tagit fram
              olika scenarier fram till 2030 för en klimatpolicy. IEA bedömer
              att effektivisering av energisystem är den i särklass viktigaste
              åtgärden för minskade utsläpp av koldioxid.
            </seg>
          </u>
          <u>
            <seg>
              De tittar också på vilka satsningar som behöver göras. De gör
              bedömningen på tillförselsidan att förnybar energi kommer att
              passera gaskraft i storlek och bli den näst största källan till
              elektricitet i världen redan 2010. Fortfarande kommer kolkraften
              att vara först. Förnybar solenergi, vindkraft, geotermisk energi
              samt tidvatten- och vågenergi växer i dag tillsammans snabbare
              än någon annan kategori i världen. Inom OECD ökar elen från förnybara
              energislag snabbare i dag än elen från fossilt bränsle och kärnkraft
              tillsammans.
            </seg>
          </u>
          <u>
            <seg>
              Det här är kunskaper som regeringen inte kan vara omedveten om.
              Det finns att läsa och ta del av. Ändå är det som att regeringen
              gör som strutsen: stoppar ned huvudet i sanden och låtsas inte
              om den verklighet som finns omkring.
            </seg>
          </u>
          <u>
            <seg>
              Varför inte agera när det finns kunskaper? Här har vi också en
              möjlighet att utnyttja dessa kunskaper och det kunnande som finns
              inom svensk industri. Genom att göra de här satsningarna kan vi
              utveckla svensk miljöteknik ytterligare. Men för det krävs också
              att vi avsätter medel för att göra den här typen av satsningar.
              Det behövs miljöteknik, som vi beskriver i våra motioner. Det
              behövs också för den delen extra satsningar i de här kritiska
              skedena.
            </seg>
          </u>
          <u>
            <seg>
              Jag har sagt det tidigare, och jag säger det igen. Om ingenting
              händer är det bättre att amerikanska investerare går in och gör
              de här satsningarna på svenska miljöteknikföretag. Men jag ser
              helst att den utvecklingen sker här i Sverige med svenskt riskkapital
              eller med svenska regeringens hjälp. Vi behöver våra jobb i framtiden,
              allra helst nu när vi står inför kanske väldigt stora strukturomvandlingar
              inom vissa delar av svensk industri.
            </seg>
          </u>
          <u>
            <seg>
              Den andra delen när det gäller energieffektivisering är att vi
              föreslår att samla ihop resurserna inom ett område till ett energieffektiviseringscentrum.
              På det sättet kan vi jobba maximalt med de resurser som redan
              finns och lägga till lite extra, så att vi kan fortsätta de här
              satsningarna som Klimat- och investeringsprogrammet hade tidigare
              och som industrin, företagen och kommunerna har ansett vara av
              betydelse för omställningen i det svenska samhället. I stället
              skrotar regeringen detta.
            </seg>
          </u>
          <u>
            <seg>
              Vi behöver ha en samlad myndighet. Regeringen brukar prata väldigt
              mycket om att vi måste ha hängrännor och väldigt få stuprör. Här
              har ni en möjlighet. Slå ihop myndigheterna! Bilda en programmyndighet
              med gemensam verksamhet av de olika myndigheterna som i dag sysslar
              med energifrågor! Energimyndigheten och Boverket är två exempel.
              Det finns fler. Bilda en programmyndighet, en tillfällig myndighet
              som tar tag i energieffektiviseringsfrågan! Det är den i särklass
              viktigaste frågan. Det är där man ska börja. Man ska alltid börja
              med att pressa kostnader innan man går och späder på med investeringar
              för att bygga ut förnybar energi. Det behövs också. Men börja
              i rätt ände!
            </seg>
          </u>
          <note>
            Jag yrkar bifall till reservationerna 2 och 4.
          </note>
          <note type="speaker">
            Anf. 88 LAGE RAHM (mp):
          </note>
          <note>
            Herr talman och riksdagsledamöter! Jag vill till att börja med
            yrka bifall till reservation 3 och reservation 4.
          </note>
          <u>
            <seg>
              Vi har här tidigare i dag hört om klimatförändringarna, och jag
              försökte även på det tidigare området näringsliv lyfta upp det.
              Här är det än viktigare att vi diskuterar detta. Det är verkligen
              en ödesfråga för oss vid den här tiden. Det gäller inte bara för
              Sverige utan för hela världen.
            </seg>
          </u>
          <u>
            <seg>
              Vi måste inse att så som vi tidigare har släppt ut mängder av
              växthusgaser såsom koldioxid inte är hållbart. Den typen av verksamhet
              leder till enorma problem för hela jorden och för alla oss människor.
            </seg>
          </u>
          <u>
            <seg>
              När vi nu har insett allvaret, för det tror jag verkligen att
              alla har gjort, borde man hoppas att vi skulle sätta i gång och
              göra någonting. Vi vet väldigt mycket vad som kan göras. Vi har
              mycket kunskap.
            </seg>
          </u>
          <u>
            <seg>
              Nu gäller det att använda den kunskapen i praktiken och att sätta
              i gång och göra saker. Men i stället gör regeringen alldeles för
              lite. Vissa åtgärder har man i och för sig gjort. Man har till
              exempel rest ned till EU och krävt att Sverige inte ska behöva
              ha så stora åtaganden.
            </seg>
          </u>
          <u>
            <seg>
              Det är någonting man har gjort, men det är någonting väldigt
              negativt. Vi måste se att vi har en chans att gå före och utveckla
              miljötekniken och samhället så att vi också är delaktiga i att
              minska klimatförändringarna och vara en del av lösningen.
            </seg>
          </u>
          <u>
            <seg>
              Inte bara i energipolitiken utan på många områden är det viktigt
              att se till detta. Det kan till exempel gälla skatter. Det är
              för billigt att förstöra för klimatet, vilket det inte bör bara.
              Det bör i stället vara dyrt. Det bör vara billigare att välja
              rätt lösningar.
            </seg>
          </u>
          <u>
            <seg>
              Det har regeringen tyvärr inte gjort särskilt mycket åt. Man
              har delvis slagit sig för bröstet för de åtgärder som Miljöpartiet
              lyckats driva igenom tidigare mandatperioder. Det är väl bra att
              man nu tycker att de är positiva, vilket man inte tyckte när de
              drevs igenom. Men det vore ännu bättre om regeringen gjorde någonting
              själv.
            </seg>
          </u>
          <u>
            <seg>
              Vattenfall är ett sorgligt kapitel i detta. Även om Vattenfall
              i många fall bidrar till någonting positivt i Sverige ser vi att
              Vattenfalls engagemang utomlands tyvärr lämnar mycket i övrigt
              att önska.
            </seg>
          </u>
          <u>
            <seg>
              Det gäller till exempel den storskaliga satsning på kolkraftverk
              som man gör i Tyskland. Det gör man bland annat med motiveringen
              att det kanske senare kommer tekniker för att avskilja koldioxid
              och stoppa ned det i marken, och då släpps det inte ut.
            </seg>
          </u>
          <u>
            <seg>
              Det är sant att det kanske senare kommer tekniker för att göra
              detta. Problemet är att man i dag släpper ut koldioxid. Vad gör
              regeringen åt det? Ingenting. I stället säger man att det är Vattenfall
              som har ansvaret. Sverige som ägare borde ta ansvaret. Vi borde
              satsa på framtiden.
            </seg>
          </u>
          <u>
            <seg>
              Vi i Miljöpartiet har i vårt förslag på energiområdet, i vårt
              budgetalternativ, en mängd olika satsningar på omställningen till
              ett bättre och mer hållbart samhälle. Vi föreslår också betydligt
              mer pengar. Jag tänker nu inte gå in på de exakta siffrorna, men
              det kan vara värt att veta.
            </seg>
          </u>
          <u>
            <seg>
              Vi ser att vi måste ha ett samhälle som kan drivas och fungera
              helt utan fossila och icke-förnybara bränslen. För att nå dit
              måste vi som tidigare nämnts satsa en hel del på förnybara bränslen.
              Det handlar om sol, biomassa och en mängd andra sådana saker.
            </seg>
          </u>
          <u>
            <seg>
              Vi måste också vara tydliga med att vi måste effektivisera. Vi
              måste se till att de verksamheter vi har är energieffektiva så
              att vi inte förbrukar energi i onödan utan använder den till det
              som är bra och vettigt och som behövs, för det gör det.
            </seg>
          </u>
          <u>
            <seg>
              Till det måste vi delvis använda oss av marknaden. Men vi måste
              också göra satsningar från statligt håll för att satsa på energieffektiviseringar.
            </seg>
          </u>
          <u>
            <seg>
              Med de klimatförändringar som tyvärr redan håller på att ske
              är det viktigt att vi satsar på ett mer robust samhälle. Det är
              ett samhälle som kan hantera de klimatförändringar som vi hoppas
              att vi slipper se mer av.
            </seg>
          </u>
          <u>
            <seg>
              När det gäller energiområdet borde vi öka småskaligheten och
              se till att elnät och andra faktorer klarar det. Vi måste se till
              att producera el delvis närmare där man sedan använder den.
            </seg>
          </u>
          <u>
            <seg>
              Jag ska bara gå in på några av de förslag som vi har. Det gäller
              hållbar energianvändning. Vi känner teknikerna och vet hur man
              skulle kunna göra. Men de behöver utvecklas, och staten behöver
              ta ett ansvar. Marknaden kan inte lösa detta själv.
            </seg>
          </u>
          <u>
            <seg>
              Staten borde bilda en beställargrupp för att tillsammans med
              andra intressenter ha men möjlighet att utlysa en tävling för
              att se till att vi verkligen får ut de produkterna på marknaden.
            </seg>
          </u>
          <u>
            <seg>
              Vi har länge talat om energiforskning. Vi borde forska för att
              se till att bli bättre. Det är med glädje jag kan se att regeringen
              i varje fall har intresserat sig för området. Det är utmärkt med
              tanke på hur det har sett ut tidigare. Men vi behöver se mer av
              detta. Vi måste få fram demonstrationsanläggningar med ny teknik.
              Det är viktigt att Sverige är med i den processen.
            </seg>
          </u>
          <u>
            <seg>
              Vi har tidigare talat om bostadssektorn. Socialdemokraterna nämnde
              det tidigare. Det är väldigt viktigt. Ett av de stora energislöserierna
              vi har i Sverige i dag är uppvärmning och annat. Där borde vi
              satsa rejält för att effektivisera i offentliga lokaler, flerbostadshus
              och överallt. Det behöver vi satsa pengar på. Det önskar jag att
              regeringen hade insett i högre grad. Där satsar i varje fall vi
              i Miljöpartiet mer pengar.
            </seg>
          </u>
          <u>
            <seg>
              Ett annat problem när det gäller uppvärmningen är att vi fortfarande
              tyvärr har kvar en hel del direktverkande el, det vill säga att
              man använder el för uppvärmning. Det är ett väldigt energislöseri.
              Där är det viktigt att vi behåller det konverteringsstöd vi tidigare
              haft. Vi ser tyvärr att regeringen inte verkar vara lika intresserad
              av det.
            </seg>
          </u>
          <u>
            <seg>
              En övergång från direktverkande el innebär också robustare system
              där vi minskar behovet av att ha el till effekttopparna som kommer
              under de kalla vintrarna när människor använder mycket el. Det
              är bättre med en jämn förbrukning av elen.
            </seg>
          </u>
          <u>
            <seg>
              Andra satsningar man kan göra i den här typen av verksamhet är
              på solvärme. Där vill vi höja ambitionen ytterligare. Vi ser att
              det under perioden vår, sommar och höst är möjligt att i stor
              utsträckning använda sig av den för att sköta uppvärmningen. Då
              slipper man att transportera värmen länge och får nya källor för
              värmen. Det är också ett utomordentligt effektivt sätt att hantera
              frågan om uppvärmning i samband med energin.
            </seg>
          </u>
          <u>
            <seg>
              En annan sak vi har talat mycket om i dag är företagens behov
              av finansiering och att finansmarknaderna har problem. Redan innan
              detta har regeringens energimyndighet pekat på att det behövs
              ett statligt ansvar för att tillhandahålla riskkapital för småföretag
              och andra företag på energiområdet.
            </seg>
          </u>
          <u>
            <seg>
              Detta har regeringen tyvärr inte hörsammat. Vi i Miljöpartiet
              har lagt in det. Vi ser det som väldigt viktigt att vi ger de
              svenska miljöenergiföretagen en möjlighet att växa och få riskkapital
              på området.
            </seg>
          </u>
          <u>
            <seg>
              Slutligen vill jag säga någonting om elcertifikaten. För att
              få en omställning av energisystemen är det oerhört viktigt att
              det finns ett incitament för att nu satsa på förnybara energisystem
              som vi behöver och så vidare. Det kommer att vara lönsamt i längden
              men är kanske inte lönsamt på den marknad vi har i dag. Det beror
              delvis på att man inte har lagt in alla kostnader för miljöförstöring
              i marknaden. Då är det bra att ha ett system.
            </seg>
          </u>
          <u>
            <seg>
              Problemet är att det är mycket osäkert vilken nivå certifikatspriserna
              hamnar på i framtiden. Det gör att framför allt små företag som
              vill satsa på och bygga ut nya tekniker, till exempel vindkraft
              och solkraft, ser att det är svårt att räkna på hur lönsamt det
              blir. Det är nog lönsamt, men det är svårt att räkna på det. Då
              är det svårt att få lån för denna verksamhet. Det är också något
              som inte direkt har blivit lättare nu.
            </seg>
          </u>
          <u>
            <seg>
              Då är det viktigt att staten går in med ett garantiprissystem
              som gör att man får betalt för investeringarna så att Sverige
              inte kommer efter i detta. Vi har tyvärr, om man tittar internationellt,
              halkat alltför långt efter när det gäller vindkraft och annat.
              Det gäller att se till att vi på andra områden inom förnybar energi
              inte kommer efter på samma sätt.
            </seg>
          </u>
          <u>
            <seg>
              Jag önskar att regeringen om än inte i denna proposition så åtminstone
              i någon kommande proposition kommer tillbaka och tar ett riktigt
              grepp om klimatförändringarna och visa att vi i Sverige har ett
              ansvar och att vi faktiskt tar det.
            </seg>
          </u>
          <note type="speaker">
            Anf. 89 BJÖRN HAMILTON (m):
          </note>
          <u>
            <seg>
              Herr talman! Jag tänkte överlämna kapitlen om Vattenfall och
              Svenska kraftnät till min kollega Cecilie Tenfjord-Toftby, som
              också ska upp i talarstolen, och i stället koncentrera mig på
              kärnfrågan energi.
            </seg>
          </u>
          <u>
            <seg>
              Energi är något som omspänner allt. Energi är grunden för vårt
              välstånd, för vår industri, över huvud taget för att vi lever
              som människor och så vidare. Det är svårt att begränsa energi
              till någon liten sektor. Man kommer gärna in på alla möjliga sektorer
              i samhället som påverkas av energi och är beroende av energi.
            </seg>
          </u>
          <u>
            <seg>
              Det som är mest flagrant just nu är klimatet och klimatförändringarna.
              Tomas Eneroth med flera har varit inne på det. Klimatet är något
              centralt för oss människor. Det gör att vi kan leva ett drägligt
              liv och att vår omgivning och miljö är njutbar för oss. I och
              med det blir energin också central.
            </seg>
          </u>
          <u>
            <seg>
              När jag har lyssnat på inläggen har jag slagits av att vänstersidan
              har en stor spännvidd i sina anföranden. Det gläder mig att man
              i Vänsterpartiet vill vara kostnadseffektiv och spara pengar.
              Det ger ett visst hopp om framtiden. Däremot är Miljöpartiet oerhört
              expansivt och gör av med de pengar som Vänsterpartiet kanske vill
              spara in. Tomas Eneroth får sitta någonstans mittemellan och försöka
              få detta att gå ihop. Det blir nog inte lätt.
            </seg>
          </u>
          <u>
            <seg>
              Herr talman! Jag ska inledningsvis yrka bifall till utskottets
              förslag i betänkandet och avslag på samtliga reservationer.
            </seg>
          </u>
          <u>
            <seg>
              Energipolitiken är inriktad på att skapa förutsättningar för
              effektiva energimarknader, en god försörjningstrygghet och långtgående
              hänsyn till miljö, hälsa och klimat. Energifrågorna är starkt
              kopplade till hoten om globala klimatförändringar, en snabb tillväxt
              i framför allt Kina och Indien och en alltmer globaliserad ekonomi.
              Energifrågorna utgör avgörande politiska utmaningar för Sverige,
              Europa och världssamfundet under årtionden framöver.
            </seg>
          </u>
          <u>
            <seg>
              En trygg energiförsörjning blir allt viktigare för Europa som
              är världens största importör av olja och gas. God och säker tillgång
              på elektrisk kraft och annan energi är grundförutsättningen för
              vårt moderna samhälle. Lyssnar man på debatten ute i Europa förstår
              man att i Europa är energisäkerheten och energiförsörjningen det
              absolut viktigaste. Säkerställer vi inte en energiförsörjning
              till våra samhällen är vi väldigt illa ute.
            </seg>
          </u>
          <u>
            <seg>
              Energipolitiken ska ge långsiktiga spelregler för energimarknadens
              aktörer. Samhällets energiförsörjning formas av infrastruktur
              med mycket lång livslängd. Ett tydligt, stabilt och långsiktigt
              regelverk för produktion och distribution av energi och effektiv
              hushållning är nödvändigt för att säkra goda ramvillkor för investeringar
              i ett hållbart energisystem.
            </seg>
          </u>
          <u>
            <seg>
              Att tänka på energi innebär att tänka långsiktigt och stabilt
              och att ordna förutsättningar och ramar så att samhällsutvecklingen
              vet vad man har att hantera framöver.
            </seg>
          </u>
          <u>
            <seg>
              Klimatfrågan är en av de största utmaningarna som världen står
              inför. Den stora utmaningen ligger i att lyckas åstadkomma breda
              internationella överenskommelser som inte bara omfattar de industrialiserade
              länderna utan även utvecklingsländerna, samtidigt som deras ekonomiska
              tillväxt ska beaktas.
            </seg>
          </u>
          <u>
            <seg>
              Sverige sätter klimat- och energipolitiken högt på den politiska
              dagordningen och prioriterar åtgärder som minskar utsläppen av
              koldioxid och andra klimatpåverkande gaser. På energiområdet kräver
              detta en effektivare energianvändning, minskad användning av fossila
              bränslen och ökad användning av förnybar energi. En effektiv användning
              av vattenkraft, bioenergi och kärnkraft är en av förklaringarna
              till att den svenska energisektorns koldioxidutsläpp är låga i
              en internationell jämförelse.
            </seg>
          </u>
          <u>
            <seg>
              Vår politik för ett uthålligt energisystem utgår från tre viktiga
              perspektiv långsiktighet, ett europeiskt och globalt perspektiv
              och ett perspektiv som förenar miljö och näringspolitik. Energisystemet
              har en avgörande betydelse för att skapa en ekologiskt, ekonomiskt
              och socialt hållbar utveckling.
            </seg>
          </u>
          <u>
            <seg>
              Klimathotet måste mötas på global nivå. Sverige och EU har tagit
              ledningen i de internationella förhandlingarna om en bred klimatöverenskommelse.
              Den europeiska dimensionen blir allt viktigare i energipolitiken.
              Som vi alla känner till har EU:s stats- och regeringschefer en
              mycket ambitiös klimat- och energimålsättning. EU ska till 2020
              minska utsläppen av växthusgaser med 20 procent. Andelen förnybar
              energi ska uppgå till 20 procent och andelen förnybara drivmedel
              till 10 procent. Energianvändningen ska effektiviseras med 20
              procent. Detta är sedan en längre tid kända förutsättningar. Sverige
              driver inom ramen för EU att detta verkligen ska genomföras.
            </seg>
          </u>
          <u>
            <seg>
              Vi har en hög ambition med klimatarbetet. Sverige ska vara ledande,
              både i att genomföra effektiva åtgärder här hemma och i att utveckla
              det internationella samarbetet. Ett starkt ledarskap är avgörande
              för att nå en internationell klimatöverenskommelse 2009 då Sverige
              är ordförande i EU. Det är centralt att Sverige under sitt ordförandeskap
              ser till att de goda förutsättningar och målsättningar man har
              inom unionen blir verklighet.
            </seg>
          </u>
          <note>
            Regeringen föreslog i föregående års budgetproposition åtgärder
            som omfattade 1 miljard kronor i syfte att stärka Sveriges energi-
            och klimatpolitik. Likaså föreslogs ett antal förändringar av
            energi- och miljöbeskattningen som syftade till att bidra till
            energipolitiska målen.
          </note>
          <u>
            <seg>
              I budgetpropositionen för 2009 föreslås ytterligare 795 miljoner
              tillföras i anslag för klimat- och energiåtgärder. Man avser också
              att satsa över 1 miljard kronor år 2010 och 1,1 miljard kronor
              år 2011. Tillsammans med klimatmiljarden uppgår regeringens nysatsningar
              inom området till drygt 4 miljarder kronor. Det står inte riktigt
              i relation till de utsagor vi har hört tidigare under den här
              punkten, nämligen att regeringen är handlingsförlamad. Sverige
              gör alltså kraftfulla satsningar på området, både i Sverige och
              naturligtvis internationellt.
            </seg>
          </u>
          <u>
            <seg>
              Satsningarna fokuserar på kostnadseffektiva åtgärder för att
              minska utsläppen av växthusgaser och insatser för energieffektivisering
              och ökad andel förnybar energi. Inom energiområdet föreslås resurser
              bland annat för att tillgängliggöra hållbara och klimatanpassade
              energilösningar och kommersialisering av ny energiteknik.
            </seg>
          </u>
          <u>
            <seg>
              I propositionen säger man att byggandet av vindkraft ska underlättas
              genom att undanröja hinder, öka kunskapen, förbättra planeringen
              och korta handläggningstiderna. Regeringen förlänger satsningen
              på nätverk för vindbruk samt stödet till planeringsinsatser i
              ytterligare två år. Länsstyrelserna tilldelas ytterligare resurser
              för att möjliggöra en snabbare handläggning av vindkraftsärenden.
            </seg>
          </u>
          <u>
            <seg>
              Regeringen har tidigare förstärkt insatserna för effektiv och
              hållbar energianvändning. De programmen förlängs till år 2011.
              Det innebär satsningar på bland annat kommunal energi- och klimatrådgivning
              och program för energieffektivisering i små och medelstora företag
              som kan fortsätta att utvecklas.
            </seg>
          </u>
          <u>
            <seg>
              Utvecklingen och spridningen av ny teknik är en förutsättning
              för att vi effektivt ska minska klimatpåverkan utan att begränsa
              förutsättningarna för tillväxt och välfärd. För att underlätta
              stegen för forskning och utveckling till kommersialisering av
              sådan teknik att Sverige har goda förutsättningar och ligger långt
              fram avsätts ytterligare 875 miljoner kronor. Det möjliggör satsningar
              på demonstrationsanläggningar för andra generationens biodrivmedel
              och annan energiteknik, till exempel teknik avseende fordon och
              elproduktion.
            </seg>
          </u>
          <u>
            <seg>
              För att underlätta spridning av energiteknik som är bra ur ett
              klimatperspektiv men som ännu inte är kommersiellt konkurrenskraftig
              i jämförelse med på marknaden etablerade tekniker avsätts 339
              miljoner kronor under perioden 20092011. Exempel är biogas och
              solceller.
            </seg>
          </u>
          <u>
            <seg>
              Tillströmningen av ansökningar avseende installation av energieffektiva
              fönster med mera i småhus har varit större än väntat. För att
              möjliggöra stöd för de ansökningar som har inkommit föreslår regeringen
              ytterligare 80 miljoner kronor. Stödet ska då upphöra vid årsskiftet.
            </seg>
          </u>
          <note type="speaker">
            Anf. 90 LAGE RAHM (mp) replik:
          </note>
          <u>
            <seg>
              Herr talman! Jag kan konstatera att Björn Hamilton först uttryckte
              att vårt förslag är att slösa när vi vill satsa mer än regeringen.
              Sedan försökte han säga hur bra regeringen är som satsar så mycket.
              Det måste finnas rim och reson i hur man argumenterar. Antingen
              är det bra att satsa eller så är det inte det. Det tredje alternativet
              är att regeringen har hittat den ultimatperfekta nivån, och just
              där ska det vara. Tillåt mig att tvivla på detta.
            </seg>
          </u>
          <u>
            <seg>
              Jag är glad att regeringen säger sig ha höga ambitioner. Sverige
              ska vara lidande nej, ledande. Det här är centralt. Lidande var
              nog en felsägning eftersom det verkar vara det vi blir av regeringen.
              Jag är glad att man säger den typen av saker. Jag skulle önska
              att man faktiskt kom till handling. Jag ska vara ärlig och säga
              att det här är lite bättre än det har varit tidigare år, men fortfarande
              finns mycket att göra på det här området i regeringens budget.
            </seg>
          </u>
          <u>
            <seg>
              Varför planerar man att ta bort energieffektiviseringar? Varför
              inte skapa bra marknadsvillkor för förnybar energi? De elcertifikatssystem
              som finns i dagsläget fungerar inte i dag. Länder med fastprissystem
              har en mycket snabbare utbyggnad. Varför hålla fast vid den typen
              av system?
            </seg>
          </u>
          <note type="speaker">
            Anf. 91 BJÖRN HAMILTON (m) replik:
          </note>
          <u>
            <seg>
              Herr talman! Det här skulle vara slösaktigt. De förslag som Miljöpartiet
              diskuterar, till exempel snabb avveckling av kärnkraften, skulle
              drabba svensk industri oerhört hårt. Man vill höja bensinskatten
              med 2 kronor. Man vill införa någon form av tillägg för åkarna,
              som skulle drabba dem hårt ekonomiskt. Svensk industri har redan
              problem med sin ekonomi, och det här skulle förstärkas ytterligare
              om Miljöpartiets rekommendationer följs.
            </seg>
          </u>
          <u>
            <seg>
              Det blir svårt att hantera Miljöpartiets politik för Socialdemokraterna.
              Jag upplever att de ändå har en lite annorlunda inriktning i sin
              politik.
            </seg>
          </u>
          <u>
            <seg>
              Regeringen satsar kraftigt på energieffektivisering. Man satsar
              300 miljoner kronor på lokala och regionala insatser. Man satsar
              331 miljoner kronor på konvertering från direktverkande el. Man
              satsar 80 miljoner på stöd till energieffektiva fönster, och så
              vidare. Omkring 800 miljoner kronor satsas på energieffektivisering.
              Jag förstår inte riktigt vad Lage Rahm säger när han tycker att
              regeringen inte satsar på den delen.
            </seg>
          </u>
          <note type="speaker">
            Anf. 92 LAGE RAHM (mp) replik:
          </note>
          <u>
            <seg>
              Herr talman! Björn Hamilton ställer sig undrande till en del
              saker. Vi kan titta på regeringens budget, men faktum är att det
              skärs ned på en del ställen. Det finns en hel del satsningar som
              borde göras som inte görs. Tillåt mig att gå ifrån traditionen
              i kammaren och försöka svara på det Björn Hamilton frågar, nämligen
              om bensinpriser och kärnkraft som han menar är slösaktigt.
            </seg>
          </u>
          <u>
            <seg>
              Miljöpartiet menar att vi faktiskt måste ta hänsyn till hur verkligheten
              och världen ser ut. Det kan vi få reda på med hjälp av bland annat
              naturvetenskap. Då måste vi se att klimatet förändras, och vi
              måste se på hur det ska hanteras. Då bör man använda sig av metoder
              som faktiskt är verkningsfulla. I det här fallet är det ganska
              effektivt att använda sig av marknadsekonomin. I det perspektivet
              undrar man om inte de enorma miljökostnaderna med viss drivmedelsanvändning
              bör internaliseras. De bör tas in i beräkningen för marknaden.
              Då kan det vara rimligt att höja koldioxidskatten något.
            </seg>
          </u>
          <u>
            <seg>
              Vi borde, märk väl, för länge sedan ha gjort satsningar, och
              vi bör i dag i större utsträckning göra satsningar, på att ställa
              om så att vi får alternativ som människor kan använda. Det är
              det viktiga. Jag tycker ändå att det är viktigt att svara på det.
            </seg>
          </u>
          <u>
            <seg>
              Kärnkraften är en enormt farlig energikälla som borde ha avvecklats
              för länge sedan, något som tyvärr inte har skett. Vi har väntat
              alldeles för länge med att ta fram alternativ. Vi måste självklart
              få fram alternativ till kärnkraften. Det gäller framför allt effektivisering
              och andra saker.
            </seg>
          </u>
          <note type="speaker">
            Anf. 93 BJÖRN HAMILTON (m) replik:
          </note>
          <u>
            <seg>
              Herr talman! Man må väl tycka vad man vill om kärnkraften, men
              en stor del av vår energi i dag kommer från kärnkraften. Att snabbavveckla
              kärnkraften i det ekonomiska läge vi befinner oss i nu måste vara
              fullständig dårskap. Vi har inte en så snabb utveckling att kärnkraften
              kan ersättas över natt. Svensk industri är så oerhört beroende
              av relativt billig och bra energi. Jag förstår inte hur Miljöpartiet
              skulle få ihop den ekvationen.
            </seg>
          </u>
          <u>
            <seg>
              Ett annat råd till Miljöpartiet är att man i stället för att
              lägga rätt onödiga pengar på saker som inte får effekt här i Sverige
              borde ägna större kraft åt energisamarbetet inom Europa. Om man
              vill påverka klimatet i rätt riktning spelar det inte så stor
              roll vad Sverige gör som enskilt land, eftersom Sverige är en
              väldigt liten del i det globala sammanhanget. Vad som däremot
              spelar roll är vad Europa gör och vad man gör internationellt.
              Sverige har där tagit en ledande ställning inom det europeiska
              arbetet och driver de här frågorna väldigt konstruktivt.
            </seg>
          </u>
          <u>
            <seg>
              Tyvärr är inte Miljöpartiet den största supportern vad gäller
              arbetet i EU över huvud taget. Det är där man skulle kunna lägga
              ned mycket energi och verkligen åstadkomma stora förändringar
              för hela jorden.
            </seg>
          </u>
          <note type="speaker">
            Anf. 94 KENT PERSSON (v) replik:
          </note>
          <u>
            <seg>
              Herr talman! Det är intressant att lyssna till Björn Hamilton.
              Det är inte ofta man får beröm från Moderaterna. Men det heter
              ju Nya moderaterna nu, så det kanske är någonting på gång.
            </seg>
          </u>
          <u>
            <seg>
              Så länge kostnaden för en sparad kilowattimme är lägre än kostnaden
              för att producera en ny ska man givetvis göra den typen av satsningar.
              Det är det jag menar när jag pratar om energieffektivisering.
              Det är därför jag hänvisar till alla utredningar som finns. Det
              är också därför jag hänvisar till World Energy Outlook 2008. De
              visar alla på potentialen med energieffektiviseringar.
            </seg>
          </u>
          <u>
            <seg>
              Varför gör man det? Jo, man ser att behovet av energi kommer
              totalt sett att öka i världen, mycket tack vare att befolkningen
              ökar. Energibehovet kommer också att öka här i Sverige på grund
              av att befolkningen ökar. Att då bara tillföra ny energi kommer
              att medföra att den här planeten kollapsar relativt snabbt. Därför
              menar jag att man måste börja i rätt ända och jobba med energieffektiviseringar.
            </seg>
          </u>
          <u>
            <seg>
              Det är därför vi poängterar att det behövs en samordning här
              i Sverige. Det har regeringen inte förstått. Flera utredningar
              pekar på det. Man behöver inte lita på vad Vänsterpartiet säger,
              men man kan åtminstone titta på vad professionen säger och se
              de möjligheter som finns.
            </seg>
          </u>
          <u>
            <seg>
              Därför är energieffektiviseringar det som jag kommer att tjata
              om under dagens debatt, och det mest effektiva sättet att minska
              och använda energin på det klokaste sättet. Därför borde vi satsa
              betydligt mycket mer än på fönster och tilläggsisolering. Vi har
              i vår budget föreslagit en massiv satsning på ett energieffektiviseringscentrum,
              men det behövs framför allt en samordning.
            </seg>
          </u>
          <note type="speaker">
            Anf. 95 BJÖRN HAMILTON (m) replik:
          </note>
          <u>
            <seg>
              Herr talman! Jag har framhållit här att regeringen gör stora
              satsningar på just energieffektivisering. Jag håller fullständigt
              med om det. Det är en av grundpelarna för att vi ska åstadkomma
              ett både energieffektivt och klimatvänligt energisystem. De 800
              miljoner som regeringen satsar på det här är inte småsmulor.
            </seg>
          </u>
          <u>
            <seg>
              Visst har regeringen både en drivkraft och ett intresse att göra
              det här. Sedan kan vi alltid göra enskilda bedömningar inom den
              här sektorn av vad man ska satsa på och vad man inte ska satsa
              på, vad som är mest effektivt och så vidare. Där kan vi ha lite
              olika uppfattningar.
            </seg>
          </u>
          <u>
            <seg>
              Det viktiga är ändå att vi har den rätta kursen, den rätta inriktningen,
              så att vi kan nå de mål som vi måste nå för att vi ska överleva
              här så småningom.
            </seg>
          </u>
          <note type="speaker">
            Anf. 96 KENT PERSSON (v) replik:
          </note>
          <u>
            <seg>
              Herr talman! Satsningen på 800 miljoner som ligger på forskningsprogrammet
              är givetvis bra. Jag kan hålla med om att regeringen har tagit
              ett steg framåt när det gäller energipolitiken från förra året,
              men det saknas oerhört mycket fortfarande. Det är väldigt mycket
              vackra ord och väldigt lite verkstad i regeringens förslag fortfarande.
            </seg>
          </u>
          <u>
            <seg>
              Jag kan hjälpa till när det gäller energieffektivisering. Titta
              till exempel på bostads- och fastighetssektorn och uppvärmningen!
              Det finns oerhört mycket mer att göra där än att bara hålla på
              och jobba med isolerrutor, som det finns förslag på. Transportsektorn
              är en annan sida, men där behövs ytterligare forskning. Det finns
              också insatser för den delen från regeringens sida.
            </seg>
          </u>
          <u>
            <seg>
              I bostadssektorn går det att relativt snabbt sätta i gång med
              energieffektiviseringsåtgärder som ger resultat. Vi måste lära
              oss att använda energin på rätt sätt, att använda den på det sättet
              att den gör mest nytta. Vi ska definitivt inte värma upp våra
              hus med energi från el. Det är ett energislöseri utan dess like.
              Här måste vi hitta andra lösningar.
            </seg>
          </u>
          <u>
            <seg>
              Jag säger än en gång: Klimat- och investeringsprogrammet, som
              den förra regeringen med stöd av Miljöpartiet och Vänsterpartiet
              hade som ett av huvudnumren, gav väldigt mycket och bra resultat
              när det gällde omställning på fastighetssidan inom kommuner och
              landsting. Varför inte fortsätta den satsningen?
            </seg>
          </u>
          <note type="speaker">
            Anf. 97 BJÖRN HAMILTON (m) replik:
          </note>
          <u>
            <seg>
              Herr talman! Det finns säkert mycket klokt i det som Kent Persson
              har sagt här. Det är klart att vi ska effektivisera inom alla
              områden, och bostadssektorn är ett sådant område.
            </seg>
          </u>
          <u>
            <seg>
              Att uttrycka det på det sättet att regeringen inte åstadkommer
              någonting är en oerhört stor felbedömning från vänsteroppositionen.
            </seg>
          </u>
          <u>
            <seg>
              Jag kan ta ett exempel. Jag läste någonstans att vi har fått
              fyra gånger fler vindkraftverk under de senaste åren jämfört med
              den tid som Socialdemokraterna satt vid regeringsmakten stödda
              på Vänsterpartiet. Visst händer det väldigt mycket mer än vad
              som har hänt tidigare, under den tid som Vänstern hade direktinflytande
              över politiken.
            </seg>
          </u>
          <u>
            <seg>
              Vi går med stora steg mot både ett energieffektivare och ett
              mer miljömässigt energisystem.
            </seg>
          </u>
          <u>
            <seg>
              Sedan vill jag säga samma sak till Vänsterpartiet som jag sade
              till Miljöpartiet, och det är att ett större engagemang i EU-frågor
              och internationella frågor vore på sin plats i och med att Vänstern
              ändå i grunden naturligtvis vill, som vi alla, verka för ett effektivt
              och bra energisystem. Det har vi alla som målsättning, åtminstone
              alla här i riksdagen.
            </seg>
          </u>
          <u>
            <seg>
              Välkommen in i arbetet i EU med de här frågorna! Stärk EU och
              det arbete som sker där! Det påverkar verkligen de här frågorna
              på ett mycket konkret och viktigt sätt.
            </seg>
          </u>
          <note type="speaker">
            Anf. 98 TOMAS ENEROTH (s) replik:
          </note>
          <u>
            <seg>
              Herr talman! Tack, Björn Hamilton! Jag skulle med anledning av
              ditt anförande önska att det kunde läggas lite mer energi i energipolitiken
              på den borgerliga sidan. Det är nog det som skulle behövas.
            </seg>
          </u>
          <u>
            <seg>
              Här konstaterar Björn Hamilton att han är nöjd med de satsningar
              som görs på energiforskning, men själva har vi förvisso över 2
              miljarder kronor mer som vi lägger.
            </seg>
          </u>
          <u>
            <seg>
              Jag noterar att när regeringen presenterade sin budget var det
              inte några stående ovationer från de organisationer som är engagerade
              inom klimat- och energiområdet. Tvärtom var det en stor besvikelse
              från branscher, både från dem som arbetar med förnybar energi
              och från andra i svensk energibransch och alla som arbetar med
              energiforskning.
            </seg>
          </u>
          <u>
            <seg>
              Vi kunde konstatera att klimatinvesteringsprogrammen togs bort.
              De viktiga satsningar som har gjorts tidigare avstannar nu. Det
              har varit en viktig input för inte minst nya miljöteknikföretag.
              Konverteringsstöden reducerades. Nu avstannar det, och fler hus
              kommer framöver att fortsatt vara uppvärmda med direktverkande
              el.
            </seg>
          </u>
          <u>
            <seg>
              Miljöbilspremien togs bort, och där har jag en direkt fråga till
              Björn Hamilton: Är det inte lite underligt att man lägger tid
              och kraft på att ta bort miljöbilspremien i förtid just nu? Det
              är en synnerligen taskig tidsplanering, får man säga.
            </seg>
          </u>
          <u>
            <seg>
              Men sedan kanske vi ändå skulle kunna få ett besked om elcertifikatssystemen:
              Kommer ni att höja ambitionsnivån? Vi tror att det skulle vara
              rimligt att kunna nå en nivå på 30 terawatt i förnybar el fram
              till 2020.
            </seg>
          </u>
          <u>
            <seg>
              Vindkraftsutbyggnaden avstannar. Hur är det med Moderaterna:
              Står ni bakom elcertifikatssystemen? Beskriv annars hur ni har
              tänkt stimulera investeringar i förnybar el! Finns det några andra
              tillvägagångssätt? Elcertifikatssystemet har ju det får ni ändå
              erkänna så här i efterhand varit väldigt effektivt. Annars hade
              vi inte fått till stånd den fyrdubbling av vindkraftsutbyggnad
              som har kommit tack vare de system vi satte i sjön trots ert motstånd
              under förra mandatperioden.
            </seg>
          </u>
          <note type="speaker">
            Anf. 99 BJÖRN HAMILTON (m) replik:
          </note>
          <u>
            <seg>
              Herr talman! Jag vill ändå göra gällande, Tomas Eneroth, att
              farten har ökat betydligt i utvecklingen mot ett mer hållbart
              samhälle i Sverige sedan alliansregeringen tog över. Då tänker
              jag återigen på det internationella samarbetet, där alliansregeringen
              har varit drivande och fått vara med om att man nu inom EU sätter
              upp de mål som jag redogjorde för i mitt anförande. Det betyder
              naturligtvis oerhört mycket för det hållbara samhället och för
              överlevnaden här framöver.
            </seg>
          </u>
          <u>
            <seg>
              Får vi inte med oss övriga världen eller åtminstone Europa och
              framför allt de nya medlemmarna i EU på detta spelar det egentligen
              ingen roll vad vi gör här hemma. Vi är så påverkade av miljöförändringarna
              globalt och internationellt, och vi har förhållandevis små utsläpp
              i Sverige om vi jämför med övriga världen. Det internationella
              arbetet är oerhört viktigt. Där tycker jag att Sverige har både
              visat stora ambitioner och visat framfötterna. Vi kommer att spela
              en viktig roll när ordförandeskapet nästa höst blir svenskt.
            </seg>
          </u>
          <note type="speaker">
            Anf. 100 TOMAS ENEROTH (s) replik:
          </note>
          <u>
            <seg>
              Herr talman! Jag noterade att Björn Hamilton inte med ett enda
              ord nämnde elcertifikatssystemet. Jag får väl upprepa den frågan.
            </seg>
          </u>
          <u>
            <seg>
              Jag konstaterar att det är jätteviktigt vad vi gör internationellt.
              Jag uppskattar att det finns ökad internationell uppslutning bakom
              klimatomställning, men ett skäl till att omvärlden tittar på Sverige
              och låter sig inspireras av Sverige är att vi under förra mandatperioden
              hade omfattande program som bidrog till att marknaden själv kände
              pressen och trycket på att investera i förnybar el, bland annat
              genom elcertifikatssystemet, som Moderaterna i efterhand motvilligt
              har tvingats acceptera.
            </seg>
          </u>
          <u>
            <seg>
              Nu är vi där igen. Nu avstannar utbyggnaden av förnybar elproduktion.
              Då återstår frågan: Kommer ni att nu vara beredda att öka ambitionsnivån,
              eller är det där det kärvar i energiförhandlingarna? Om ni i så
              fall är motståndare, beskriv då hur ni annars ska kunna stimulera
              investeringar i förnybar el.
            </seg>
          </u>
          <u>
            <seg>
              Detta är ju kärnfrågan för oss. Vi har vattenkraft och kärnkraft,
              men vi behöver investera väsentligt mycket mer, inte minst för
              att kunna nå 49-procentsmålet. Hur ska vi kunna göra det? Elcertifikatssystemet
              har varit ett väldigt smart system.
            </seg>
          </u>
          <u>
            <seg>
              Eftersom Björn Hamilton också är stockholmare vill jag nämna
              att Motormännens Riksförbund, tror jag det var, har konstaterat
              att det på tre år framöver blir 60 000 kronor dyrare att ha en
              miljöbil, inte minst för att regeringen väljer att ta bort miljöbilspremien.
              Förutom att det är en synnerligen taskig tajmning på den åtgärden,
              något Bil Sweden definitivt konstaterar, är det också en åtgärd
              som kommer att reducera inköpen av miljöbilar i ett läge där det
              verkligen behövs. Är det verkligen så smart att göra detta?
            </seg>
          </u>
          <u>
            <seg>
              Är det inte miljöbilspremier, konverteringsstöd eller klimatinvesteringsprogram
              som kommer att behövas framöver? Marknaden sköter ju inte detta
              själv. Vi behöver hjälpa den på vägen. Varför är ni så defensiva?
              Ge mig gärna ett besked, om miljöbilspremien men framför allt
              om elcertifikatssystemet, för det är väldigt många aktörer i branschen
              som vill veta hur ni tänker.
            </seg>
          </u>
          <note type="speaker">
            Anf. 101 BJÖRN HAMILTON (m) replik:
          </note>
          <u>
            <seg>
              Herr talman! Det är väl inte obekant för Socialdemokraterna att
              regeringen tänker presentera en proposition om klimat och energi.
              I denna kommer naturligtvis en hel del av de åtgärder som Tomas
              Eneroth här efterlyser att presenteras, alltså hur man med skatter,
              avgifter och så vidare ska styra samhället mot en bättre energianvändning.
              Tids nog kommer vi att få diskutera det. Det är jag alldeles övertygad
              om. Jag tror att vi får en intressant debatt om just de här frågorna
              när propositionen kommer.
            </seg>
          </u>
          <u>
            <seg>
              Jag tror också att de samtal som Tomas Eneroth i sitt anförande
              efterlyste kommer i gång. Jag vet att de kommer vad man avvaktar
              är det beslut i EU som lägger grunden till den svenska inställningen
              och den svenska utvecklingen. Innan vi har det känns det inte
              meningsfullt att föra några breda diskussioner. Detta kommer säkert.
              Det har regeringen utlovat.
            </seg>
          </u>
          <note type="speaker">
            Anf. 102 JAN ANDERSSON (c):
          </note>
          <u>
            <seg>
              Herr talman! Energi- och klimatpolitik står högt på agendan.
              Det är bara att följa våra nyhetsmedier. Det är inte ofta man
              ser på tv eller läser tidningen utan att se eller läsa något om
              klimat och energi. Jag tycker att det är glädjande.
            </seg>
          </u>
          <u>
            <seg>
              Det är hög tid att vi gör något åt den globala uppvärmningen.
              Det är lätt att i den svenska debatten landa i olika typer av
              stöd och stimulansåtgärder. Trots det har vi faktiskt i dag rört
              oss även på det internationella planet. Jag tror att det är oerhört
              viktigt om vi ska ha en legitimitet för åtgärder att vi kontinuerligt
              har den delen av debatten levande.
            </seg>
          </u>
          <u>
            <seg>
              Jag tycker att man kan se åtminstone tre viktiga anledningar
              till att vi behöver ta tag i klimat- och energifrågorna.
            </seg>
          </u>
          <u>
            <seg>
              Den första anledningen är medmänsklighet. Det vi gör i Sverige
              påverkar inte bara oss som finns inom landets gränser. Det finns
              på andra sidan jordklotet ett land i deltat mellan Brahmaputra
              och Ganges, Bangladesh, som har helt andra förutsättningar än
              vi har i Sverige.
            </seg>
          </u>
          <u>
            <seg>
              I Bangladesh finns det 1 000 invånare per kvadratkilometer 1
              002, om man ska vara nogräknad. I Sverige är det ungefär 20. Det
              är dessutom oerhört tättbefolkat i det låglänta deltat mellan
              de båda floderna, vilket gör att man påverkas oerhört av klimatförändringar
              och höjda vattennivåer. I mina hemtrakter i Sverige är det annorlunda.
              Om vattnet stiger utmed kusten vid Falkenberg, Halmstad och Laholm
              kommer det att kosta pengar att åtgärda det, men vi kommer att
              klara det. Vi har resurserna och det tekniska kunnandet. Det är
              mycket svårare för människor på andra platser på klotet att klara
              detta där man inte har de ekonomiska resurser som man har i västvärlden.
              Det handlar alltså om medmänsklighet att inte skicka i väg våra
              problem till några andra.
            </seg>
          </u>
          <u>
            <seg>
              Den andra anledningen är generationsfrågan. Vi ska inte sända
              över vår konsumtion och våra problem till dem som kommer efter
              oss, våra barn och barnbarn.
            </seg>
          </u>
          <u>
            <seg>
              Den tredje anledningen är säkerhetspolitik och trygghet. Det
              råder inget tvivel om att mycket av konflikterna i världen handlar
              om tillgången på olja. Det är väl bara de mest blåögda som tror
              att USA befinner sig i Irak med anledning av att man ville störta
              diktatorn. Där finns självklart mycket stora oljeresurser, och
              det gäller att hålla kranarna öppna för att hålla det amerikanska
              samhället i gång.
            </seg>
          </u>
          <u>
            <seg>
              Detta är tre tungt vägande anledningar att ta tag i klimatfrågan.
              Alla tre är globala. Uppvärmningen är global. De problem som uppvärmningen
              orsakar är globala. Därför räcker inte Sverige till som lösning
              när det gäller klimatfrågan. Vi behöver internationella överenskommelser.
              Vi har från regeringens sida ett starkt engagemang när det gäller
              det internationella arbetet på klimatområdet.
            </seg>
          </u>
          <u>
            <seg>
              Vi talade i den förra debatten mycket om krisen och krisens verkningar.
              Man ska ha klart för sig att det finns länder inom unionen som
              tar krisen till intäkt för att sakta ned klimatarbetet. I detta
              har den svenska regeringen varit tydlig: Det gäller att klara
              både krisen och klimatarbetet.
            </seg>
          </u>
          <u>
            <seg>
              Det känns fantastiskt bra att EU:s energi- och klimatpaket är
              på väg att landa. Det var en av anledningarna till att jag röstade
              ja i EU-omröstningen om medlemskapet 1994. Det handlade om miljöfrågorna.
              Nu ser vi faktiskt, i och för sig efter 15 år, att det börjar
              göra rejäl skillnad.
            </seg>
          </u>
          <u>
            <seg>
              EU har på gång målsättningen med 202020 till år 2020, det vill
              säga energieffektivisering med 20 procent, minskning av koldioxidutsläppen
              med 20 procent och 20 procent förnybar energi i den totala energimixen
              för Europa.
            </seg>
          </u>
          <u>
            <seg>
              Nu vet vi alla att vi i Sverige har en betydligt större andel
              än 20 procent. Det kommer förstås inte att göra att de andra säger
              att vi kan sitta lugnt och inget göra. Även vi måste bidra för
              att öka andelen förnybar energi. Som det ser ut i nuläget landar
              vi någonstans i häradet 9 procentenheter i ökning av förnybar
              energi i den svenska mixen.
            </seg>
          </u>
          <u>
            <seg>
              Det kommer att kräva betydande satsningar på förnybar energi,
              och det är bra. Någon sade att om vi tittar bakåt så har ingenting
              hänt, och inget händer. Men jag tycker att det har hänt förbaskat
              mycket om vi har ett perspektiv på 3035 år. År 1970 använde vi
              i Sverige 45 terawattimmar bioenergi eller biobränsle. I dag är
              det nästan en fyrdubbling: över 120 terawattimmar. Oljeanvändningen
              har minskat rejält, från nästan 250 terawattimmar 1970 till 131
              terawattimmar i dagsläget.
            </seg>
          </u>
          <u>
            <seg>
              När det gäller oljeanvändningen och de fossila bränslena är det
              framför allt två sektorer som har stått för minskningen av oljeanvändandet.
              Det är uppvärmningen av våra lokaler och bostäder, och det är
              industrins användning av olja. Däremot när det gäller transportsektorn
              har vi sett en rejäl ökning av oljeanvändandet under dessa 35
              år.
            </seg>
          </u>
          <u>
            <seg>
              Då är det ganska naturligt att vi som politiker tittar på den
              sektor som ökar användandet av olja, det vill säga trafiken. Det
              syns också i den budget som alliansen nu har lagt fram, där vi
              avsätter rejäla pengar till att ta fram andra generationens biodrivmedel.
              Det gör vi självklart av klimatskäl, men vi gör det också för
              att Sverige ligger långt fram i denna industrisektor, och det
              kan vara en konkurrensfördel att utveckla de förnybara drivmedlen.
            </seg>
          </u>
          <u>
            <seg>
              En annan satsning som vi gör är 340 miljoner mellan 2009 och
              2011 för spridning av energiteknik som ännu inte är riktigt färdig
              för marknaden. Det kan till exempel handla om solceller. Vi ska
              snabba upp processerna för etablering av vindkraft.
            </seg>
          </u>
          <u>
            <seg>
              Det här är tre satsningar som regeringen gör för att Sverige
              ska dra sitt strå till stacken för att utveckla svensk industri.
              Vi gör det också av de anledningar som jag nämnde i min inledning,
              det vill säga av medmänsklighet och för att inte lasta över på
              kommande generationer vad vi producerar och för att skapa en tryggare
              värld med mindre spänningar kring energitillgångarna.
            </seg>
          </u>
          <u>
            <seg>
              Med detta vill jag yrka bifall till majoritetens förslag.
            </seg>
          </u>
          <note type="speaker">
            Anf. 103 TOMAS ENEROTH (s) replik:
          </note>
          <u>
            <seg>
              Herr talman! Tack för anförandet, Jan Andersson! Jag fick under
              en del av anförandet den konstiga känslan av att det var inte
              bara ett välkommet engagemang för de internationella och europeiska
              frågorna utan också ibland en liten längtan efter att hellre vilja
              diskutera vad som händer i EU än vad som inte händer nationellt.
              Jag hoppas verkligen inte att det är så, för jag tror att det
              är viktigt att vi kämpar på båda dessa arenor.
            </seg>
          </u>
          <u>
            <seg>
              Jag vill ställa samma fråga till Jan som jag ställde till Björn
              Hamilton om elcertifikatssystemet, och jag hoppas att svaret denna
              gång inte blir: Ni får vänta och se tills en eventuell proposition
              kommer från regeringen. Jag förutsätter inte exakta besked, men
              ge en viljeinriktning! Kommer vi att ha kvar elcertifikatssystemen?
              Kommer vi att höja ambitionsnivån? Om ni nu talar er varma för
              att vi ska nå förnybarhetsmålet och konstaterar att vi på 30 år
              har nått väldigt långt, ser ni att elcertifikatssystemet är ett
              verkningsfullt styrinstrument? Det är alldeles rätt att vi nått
              långt. Men gudarna ska veta att det inte har hänt så mycket det
              senaste året, och det finns en uppenbar risk för att det avstannar.
              Då måste det ändå ligga i Jan Anderssons intresse att nu få till
              stånd en överenskommelse om elcertifikatssystemet.
            </seg>
          </u>
          <u>
            <seg>
              Min fråga kvarstår. Ge en signal! Kommer vi att ha det kvar?
              Kommer vi att öka ambitionsnivån? Du behöver inte ge några exakta
              besked.
            </seg>
          </u>
          <u>
            <seg>
              Den andra frågan är om det är bra att avskaffa klimatinvesteringsprogrammet,
              till exempel konverteringsstödet för att byta ut sin gamla oljepanna
              och miljöbilspremien. Är det smarta lösningar om man samtidigt
              säger sig vilja premiera en bättre och effektivare energianvändning?
              Är det inte så att de låga ambitionsnivåer som kritiseras från
              väldigt många håll skadar tilltron till den svenska viljan till
              omställning på den internationella arenan? Vi ska ju vara föregångare,
              inte bara följa efter den europeiska utvecklingen.
            </seg>
          </u>
          <note type="speaker">
            Anf. 104 JAN ANDERSSON (c) replik:
          </note>
          <u>
            <seg>
              Herr talman! Jag tänker inte säga något i dag om huruvida vi
              kommer att skruva upp certifikaten eller inte. Jag nöjer mig med
              att konstatera att det har varit ett effektivt sätt att öka den
              förnybara elen betydligt. Under förra året hade vi en ökning med
              1 ½ terawattimme i det svenska systemet. Det är en påtaglig ökning.
            </seg>
          </u>
          <u>
            <seg>
              När det gäller vad som inte görs på hemmaplan och vad som görs
              på EU-plan tror jag att det är väldigt viktigt att vi gör saker
              och ting i rätt ordning. Energisamtal har efterlysts. Tomas Eneroth
              kan vara lugn; vi har ett ärligt uppsåt att genomföra dessa samtal,
              och inte bara genomföra samtal utan också försöka nå en bred överenskommelse.
            </seg>
          </u>
          <u>
            <seg>
              Men det är väldigt viktigt att vi vet vad vi har att förhålla
              oss till innan vi startar samtalen. Då är vi tillbaka på EU-målsättningen
              och 2020-frågorna. Det är klart att vi kan sätta oss och diskutera
              lite i största allmänhet vad vi vill göra, men för att titta på
              åtgärder är det också viktigt att veta hur mycket vi behöver ta
              fram. Det kan slå en del beroende på hur den slutliga överenskommelsen
              på EU-nivå ser ut. Jag tror att det är bra att ha lite respekt
              för att vi ska ha saker och ting på plats innan vi börjar diskutera,
              för det här är ett viktigt signalsystem till marknaden.
            </seg>
          </u>
          <u>
            <seg>
              När det gäller olika investeringsbidrag för att byta energikällor
              är den här regeringen försiktig med skattebetalarnas pengar. Sådana
              byten av energikällor som bär sig på egna meriter tycker jag inte
              att vi ska ha statliga bidrag till. Däri ligger till exempel att
              byta oljepannor.
            </seg>
          </u>
          <note type="speaker">
            Anf. 105 TOMAS ENEROTH (s) replik:
          </note>
          <u>
            <seg>
              Herr talman! Tack så mycket för att det ändå, av det Jan Andersson
              säger, verkar vara en stark uppslutning från Centerpartiet bakom
              elcertifikatssystemet. Det hade jag möjligen anat, och det är
              också en viktig signal att ge till de övriga borgerliga företrädarna
              som finns här.
            </seg>
          </u>
          <u>
            <seg>
              Jag kan dela uppfattningen att det är klart att man ska göra
              saker i rätt ordning. När jag har bjudit in till energisamtal
              tror jag att även om inte processen, Köpenhamnsmötets eller EU:s
              interna ordning är klar så skulle alla svenska partier redan i
              dag behöva sätta sig och åtminstone komma överens om spelplanen.
              Bara det hade varit viktigt. Vi vet att det inte är någon enkel
              process.
            </seg>
          </u>
          <u>
            <seg>
              Därför är jag oroad över tidsutdräkten. Det var faktiskt i Fredrik
              Reinfeldts allra första regeringsförklaring som han sade att han
              ämnade bjuda in till samtal. Nu har det gått mer än halva mandatperioden,
              och ingenting händer.
            </seg>
          </u>
          <u>
            <seg>
              Det är förstås alltid bra att vara försiktig med skattebetalarnas
              pengar. Det är alldeles rätt.
            </seg>
          </u>
          <u>
            <seg>
              Det är därför jag motsätter mig de massiva skattesänkningar som
              riktas till förmögna och friska som den här regeringen ägnar sig
              åt. Det vore bättre att lägga dem på andra vettiga verksamheter.
            </seg>
          </u>
          <u>
            <seg>
              Men när det gäller konverteringsstödet kan vi konstatera att
              det har varit väldigt verkningsfulla insatser. Det har inneburit
              att vi faktiskt har en mycket bättre och effektivare användning
              av våra energiresurser när det gäller uppvärmning av bostäder.
            </seg>
          </u>
          <u>
            <seg>
              Jan Andersson kan väl knappast tycka att det har varit en bra
              utveckling när vi nu ser att andelen som konverterar sina energikällor
              i hushållen minskar, när miljöbilsförsäljningen minskar och när
              klimatinvesteringsprogrammen innebär att man avstår ute i kommuner
              och regioner från att investera i fjärrvärmesystem, bygga ut spillvärmesystem
              eller ta vara på restvärme. Det är precis den utveckling som inte
              minst många av partikamraterna inom centerrörelsen har uppskattat.
            </seg>
          </u>
          <u>
            <seg>
              Nu avstannar den utvecklingen eftersom man är försiktig med skattebetalarnas
              pengar på just detta område. Jag beklagar den försiktigheten.
              Här är det investeringar som vi har nytta av, ur klimatsynpunkt,
              ur exportsynpunkt och dessutom ur tillväxtsynpunkt.
            </seg>
          </u>
          <note type="speaker">
            Anf. 106 JAN ANDERSSON (c) replik:
          </note>
          <u>
            <seg>
              Herr talman! Inför valrörelsen 2006 var jag på besök hos en av
              de större grossisterna i Sverige när det gäller pelletspannor.
              Han berättade hur det gick till när vi fick konverteringsstödet
              för att gå från olja till pellets. Han sade: Det första jag fick
              göra var att höja priset rejält på pannorna, för jag klarade inte
              att svara i telefonen så fort som krävdes när det här stödet kom.
            </seg>
          </u>
          <u>
            <seg>
              Pelletsbranschen själv har sagt att det fördärvade marknaden.
              Det gick upp och ned, och upp och ned. Därför gäller det att vara
              försiktig när vi ger de här stöden och hjälpen för att byta energikällor.
              Jag är helt övertygad om att väldigt många av dem som nu har bytt
              sina oljepannor med hjälp av skattepengar hade kunnat göra en
              bra kalkyl och även kunnat göra det med egna pengar.
            </seg>
          </u>
          <u>
            <seg>
              Det gäller att få ut så mycket som möjligt per satsad krona.
              Jag är inte säker på att det då handlar om att subventionera sådant
              som bär sig på egna meriter.
            </seg>
          </u>
          <note type="speaker">
            Anf. 107 CARL B HAMILTON (fp):
          </note>
          <u>
            <seg>
              Herr talman! Utgångspunkten för en energidebatt år 2008 måste
              vara klimatfrågan. Den stigande temperaturen orsakar väldigt stora
              problem för matförsörjningen i världen, vattenförsörjningen, ekosystemen
              och den biologiska mångfalden. Vädret blir allt oftare extremt.
            </seg>
          </u>
          <u>
            <seg>
              Det allvarligaste är de oförutsägbara förändringar som sker.
              De kan bli plötsliga och stora, och man kommer in i onda cirklar
              i klimatets förändring. Jag ska inte gå in på detta närmare även
              om det är ett fascinerande och skrämmande ämne.
            </seg>
          </u>
          <u>
            <seg>
              För varje år som vi står här och talar om klimat- och energipolitik
              blir kraven på att minska utsläppen, att få ned halten av koldioxid
              i atmosfären, allt skarpare. När jag diskuterade detta den första
              gången i riksdagen var målsättningen 550 ppm. I dag är den kanske
              400 eller 450. Det är alltså en minskning med 20 procent. Kraven
              är en femtedel skarpare. Det är inte så stor anledning i dag,
              tycker jag, att vara optimistisk, möjligen med undantaget att
              det finns en ökad medvetenhet om att de internationella insatserna
              är helt avgörande.
            </seg>
          </u>
          <u>
            <seg>
              Den energipolitik som vi diskuterar i Europa och i Sverige har
              tre utgångspunkter. Den första är den som Kent Persson räknade
              upp här: Den ska vara säker, den ska vara billig, och det ska
              vara konkurrenskraftiga priser. Den andra är det som jag nyss
              nämnde, nämligen klimatförändringarna. Den tredje, som inte är
              intressant i Sverige primärt, är att vi är väldigt importberoende
              i Europa. 50 procent av Europas energi importeras i dag. Om 1020
              år är det 70 procent. Detta påverkar andra europeiska länders
              energipolitik.
            </seg>
          </u>
          <u>
            <seg>
              För många länder i vårt närområde runt Östersjön och bland de
              nya medlemsländerna i den europeiska unionen är en frigörelse
              från importberoendet av Ryssland helt central. Det är ett väldigt
              viktigt både energipolitiskt och säkerhetspolitiskt motiv som
              de har för sin politik.
            </seg>
          </u>
          <u>
            <seg>
              Detta får många implikationer för Sverige. En implikation är
              det krav som finns från Litauen och Lettland att man ska bygga
              en elkabel mellan Ignalina det kommer ju att läggas ned 2009 och
              Sverige. Det finns också kommersiella skäl för att bygga kablar
              mellan Sverige och Tyskland, och det kommer att byggas kablar
              mellan Danmark och kontinenten. Danmark kanske är en del av kontinenten.
              Hur man ska se på den geografiska frågan lämnar jag därhän.
            </seg>
          </u>
          <u>
            <seg>
              Min fråga är egentligen till Socialdemokraterna. Förra gången
              vi diskuterade detta var det väldigt mycket resonemang om att
              vi skulle ha så få kablar som möjligt till omvärlden för att hålla
              priserna låga i Sverige. Jag menar att detta strider helt emot
              EU:s strävan att ha en gemensam energipolitik som är en svensk
              linje. I detta läge skulle det också vara skadligt för de målsättningar
              som ett antal länder har i vårt närområde att bli mer oberoende
              av import av energi från öster. En viktig fråga som kommer upp
              är om vi vill medverka till att bygga ledningen till Litauen.
              Det är en fråga till Socialdemokraterna.
            </seg>
          </u>
          <u>
            <seg>
              Kärnkraftsfrågan är en fråga som jag brukar ta upp. Den är mer
              aktuell än någonsin beroende på klimatutvecklingen. Den debatt
              som man har i Sverige blir många gånger för snäv. Man säger att
              stoppdatum är 2020. Det är visserligen de mål som Europeiska unionen
              har satt upp. Men det är ett stoppdatum som inte är särskilt intressant
              för vår egen energiförsörjning.
            </seg>
          </u>
          <u>
            <seg>
              Skälet är mycket enkelt. Våra fyra äldsta kärnkraftverk faller
              för åldersstrecket, eller möjligen för säkerhetsstrecket, i början
              av 2020-talet. Så fort de går ur produktion kommer vårt överskott
              och vår balans att förändras till ett underskott.
            </seg>
          </u>
          <u>
            <seg>
              Då är frågan vad vi ska göra. Ska vi låta detta ske eller ska
              vi ersätta gamla reaktorer med nya? Det är mer av intresse ur
              svensk synpunkt att vi inte bara låser oss till EU:s tidtabell
              utan att vi tillåter oss att ha en nationell tidtabell i dessa
              frågor.
            </seg>
          </u>
          <u>
            <seg>
              Herr talman! Jag vill gå över till några av de frågor som andra
              har rest här i debatten. Den första frågan är blocköverskridande
              energiöverenskommelser. Jag tror också att det är bra. Men man
              ska samtidigt inte vara så naiv att man inte förstår att många
              av dem som talar om blocköverskridande energiöverenskommelser,
              som industrifacken och industrin, egentligen talar om att de vill
              ha en överenskommelse om fortsatt kärnkraft. Man kallar det blocköverskridande.
            </seg>
          </u>
          <u>
            <seg>
              Man kan inte bara tala om formen, det vill säga att vi ska ha
              en överenskommelse över blockgränsen. Vi måste faktiskt börja
              i sakfrågan. Vad är innehållet i en sådan överenskommelse?
            </seg>
          </u>
          <u>
            <seg>
              Jag har varit skurk i LO-tidningen många gånger, men ibland har
              jag faktiskt varit hjälte. Det är när jag skriver om kärnkraft.
              För industrifacken är det en skräck att tänka sig att det blir
              en socialdemokratisk regering 2010 i vilken Miljöpartiet och Vänsterpartiet
              skulle ingå. Det är klart att industrifacket och industrin vill
              ha en blocköverskridande uppgörelse om energin dessförinnan, inför
              risken att Socialdemokraterna skulle vara utlämnade till de två
              kärnkraftsnegativa partierna i regeringsställning.
            </seg>
          </u>
          <u>
            <seg>
              Man ska ha klart för sig att den drivkraften finns. Den är inte
              enbart smickrande för oppositionen.
            </seg>
          </u>
          <u>
            <seg>
              När det gäller det som är intressant och som har hänt på senare
              tid blir det kanske primärt en fråga till Tomas Eneroth. Det är
              det uttalande som näringsminister Maud Olofsson gjorde, nämligen
              att kärnkraften blir kvar som en viktig del av svensk energiförsörjning
              under överskådlig tid under överskådlig tid.
            </seg>
          </u>
          <u>
            <seg>
              Då är min fråga till Tomas Eneroth: Kan du och Socialdemokraterna
              ställa upp på den formuleringen?
            </seg>
          </u>
          <u>
            <seg>
              Det har ju vissa implikationer, som jag i så fall kan återkomma
              till.
            </seg>
          </u>
          <u>
            <seg>
              Sedan vill jag gå över till en annan fråga. Det återkommer i
              flera av reservationerna att man ska sträva efter mer förnybar
              energi. Då har jag en fråga. Jag fattar att en del partier är
              helt emot kärnkraft, så jag lämnar det åt sidan. Men frågan gäller
              inställningen till koldioxidavskiljning.
            </seg>
          </u>
          <u>
            <seg>
              Om jag har förstått det rätt är Vänsterpartiet och Miljöpartiet
              emot detta. Men om jag har förstått det rätt är Socialdemokraterna
              positivt inställda till detta. Det handlar alltså om avskiljning
              av koldioxid som man sedan skickar ned i underjorden i porösa
              bergarter eller håligheter. Det har onekligen en viss implikation
              för Sverige, bland annat för en del av vår industri.
            </seg>
          </u>
          <u>
            <seg>
              Det talas om och argumenteras också mycket kraftfullt för ökad
              energieffektivisering. Det låter sig göras på ett mer generellt
              plan. Sedan kan man gå över till de här olika åtgärderna, och
              så kan man kritisera den borgerliga regeringen för att den har
              en annan sammansättning av de där åtgärderna.
            </seg>
          </u>
          <u>
            <seg>
              Men det finns något som jag faktiskt tycker att det är värt att
              fundera över. Det blir lite gottköpspolitik över det hela. Jag
              kommer inte ihåg om det var Kent Persson eller Tomas Eneroth som
              citerade International Energy Agency. Och det var någon annan
              som sade: Detta är den mest kraftfulla politiken. Det var Kent
              Persson som sade det.
            </seg>
          </u>
          <u>
            <seg>
              Jag håller med om det. Men i den politik som de förespråkar ligger
              att det viktiga instrumentet är kraftiga prishöjningar. Då kommer
              ju alla att spara, spara, spara. Kent Persson får alltså välja
              mellan konkurrenskraftiga priser och billig el och energieffektivisering.
              Det är inte helt förenligt.
            </seg>
          </u>
          <u>
            <seg>
              Jag tror att det kommer att bli så att man har successivt stigande
              energipriser. Frågan är då om man ska driva fram en snabbare energieffektivisering
              genom att driva upp priserna ytterligare. Det är lite det som
              Miljöpartiet vill göra med bensinpriserna. Men jag kan inte se
              att det är en klok politik när det gäller hela fältet av energi
              och elenergi.
            </seg>
          </u>
          <u>
            <seg>
              Sedan vänder jag mig till Miljöpartiet. Jag blev väldigt förvånad
              när jag läste i er reservation. Och Lage Rahm upprepade här att
              solenergi är det billigaste sättet att få värme och vatten i bostäder
              och lokaler.
            </seg>
          </u>
          <u>
            <seg>
              Jag fattar inte hur detta går ihop. Solenergi fungerar när det
              är ljust men inte när det är mörkt. Det fungerar möjligen på sommaren
              men inte på vintern. I Tyskland tvingas man subventionera det
              med tio gånger produktionskostnaden för konkurrerande energislag.
              Inte ens i Kalifornien fungerar solenergi på dagtid utan subventioner.
              Hur ska man då kunna leda i bevis att det är det billigaste sättet
              att få värme och varmvatten i bostäder i Sverige? Då borde alla
              våra bostäder ha denna sammansättning av sin energiförsörjning.
            </seg>
          </u>
          <note type="speaker">
            Anf. 108 TOMAS ENEROTH (s) replik:
          </note>
          <u>
            <seg>
              Herr talman! Tack, Carl B Hamilton, för anförandet! Det känns
              nästan nödvändigt att inledningsvis påminna Carl B Hamilton om
              att det är en borgerlig regering, att det är de fyra borgerliga
              partierna som har majoriteten i riksdagen.
            </seg>
          </u>
          <u>
            <seg>
              Det var väldigt mycket frågor till oppositionen men väldigt lite
              egna ställningstaganden och besked. Jag kommer att ställa några
              frågor, men först ska jag svara på frågan om kärnkraften.
            </seg>
          </u>
          <u>
            <seg>
              Jag tror att den formulering som Maud Olofsson använde nästan
              identiskt påminner om den som finns i vårt partikongressprotokoll,
              det vill säga att kärnkraften är en stor och viktig del av det
              svenska energisystemet, och vi har ambitionen att fasa ut den
              med hänsyn till både industrins förutsättningar och hushållens
              behov av el.
            </seg>
          </u>
          <u>
            <seg>
              Där har ju Centerpartiet och Socialdemokraterna haft väldigt
              lika formuleringar under en lång tid. Ola Alterå som är ansvarig
              för energifrågor i regeringen, som statssekreterare, konstaterar
              också att det inte finns något utrymme, med anledning av förnybarhetsdirektivet,
              att göra några mer investeringar i kärnkraften före 2020.
            </seg>
          </u>
          <note>
            Min fråga till Carl B Hamilton blir då: Delar Carl B Hamilton
            regeringens uppfattning, att det inte går att göra några investeringar
            i kärnkraften fram till 2020?
          </note>
          <u>
            <seg>
              När det sedan gäller elcertifikaten och förnybar el ska jag försöka
              slå Carl Bildts tidigare rekord i kammaren i allitteration. Carl
              Bildt hade ett svårslaget rekord, men jag ska försöka: Föga förefaller
              Folkpartiet förstått förutsättningarna för förnybar energiproduktion.
            </seg>
          </u>
          <u>
            <seg>
              Det är precis det som det handlar om. Ska man nå förnybar energiproduktion
              måste man också ha väl fungerande elcertifikatssystem. Man måste
              ha tydliga stimulanser. I det läget krävs det nog att Folkpartiet
              inte bara kramar kärnkraften. Jag kan förstå engagemanget för
              stabila energisystem, vattenkraften och kärnkraften. Men alla
              inser att vi behöver tydliga drivkrafter för förnybar el.
            </seg>
          </u>
          <u>
            <seg>
              Min fråga till Carl B Hamilton är densamma som jag har ställt
              till de övriga på den borgerliga sidan: Hur är det med elcertifikatssystemen?
              Förstår ni drivkraften? Förstår ni hur viktigt det är att snart
              ge besked, att vi inte kan vänta?
            </seg>
          </u>
          <note type="speaker">
            Anf. 109 CARL B HAMILTON (fp) replik:
          </note>
          <u>
            <seg>
              Herr talman! Jag ska gärna svara på detta. Men låt mig börja
              med den här formuleringen, som jag ändå tycker är viktig, att
              kärnkraften blir kvar som en viktig del av svensk energiförsörjning
              under överskådlig tid. Tomas Eneroth började tala om lite andra
              saker. Men frågan gäller ju under överskådlig tid. För ni skriver
              i er reservation att ni vill fasa ut kärnkraften. Det är inte
              samma sak. Men det är väl en fråga som Tomas Eneroth och hans
              parti kan fundera på.
            </seg>
          </u>
          <u>
            <seg>
              Det andra gäller det här med 2020. Nu kommer jag inte ihåg exakt
              hur du formulerade dig. Men om man tänker sig, som jag och Folkpartiet
              gärna vill, att man ersätter gamla reaktorer med nya är det klart
              att investeringarna måste börja före 2020. Däremot kommer sannolikt
              inte ett nytt kärnkraftverk att vara i funktion, i drift, före
              2020. Det kanske är ett mer komplicerat svar, men jag är säker
              på att du klarar den komplexiteten.
            </seg>
          </u>
          <u>
            <seg>
              Jag förstår inte riktigt varför du är så bekymrad över elcertifikatssystemets
              effektivitet. I själva verket har ju elcertifikatssystemet visat
              sig mer effektivt än vad de som planerade det trodde. De räknade
              med ett certifikatpris på 20 öre. Det har varit uppe i 3738 öre.
              Implikationen av detta är ju att det är mycket mer lönsamt än
              vad man trodde när man planerade, så det är en helt annan blåslampa
              i detta system i dag än vad man trodde att det skulle bli. Därför
              förstår jag inte riktigt den här oron för att drivkraften inte
              skulle finnas kvar. Det är ju lite av Klondike- och guldruschstämning
              i branschen, bland till exempel vindkraftsproducenter.
            </seg>
          </u>
          <note type="speaker">
            Anf. 110 TOMAS ENEROTH (s) replik:
          </note>
          <u>
            <seg>
              Herr talman! Det sista konstaterandet är precis det som gör mig
              orolig. Skälet till att det varit Klondike- eller guldruschstämning
              eller en kraftig expansion på vindkraftssidan eller på förnybar
              el är ju det elcertifikatssystem som vi satte i sjön under vår
              mandatperiod. Men det finns ju tak där.
            </seg>
          </u>
          <u>
            <seg>
              Ambitionsnivån är inte hur hög som helst, och det är precis det
              som aktörerna pekar på. Nu måste regeringen ge besked om fortsättningen.
              Annars avstannar expansionen. Det är det som vi är oroliga för.
              Det är därför riskkapitalister drar sig tillbaka från investeringar
              som behöver göras. Det är därför som man nu minskar utbyggnaden
              av vindkraft. Det är därför beskedet måste ges.
            </seg>
          </u>
          <u>
            <seg>
              Är man nu bekymrad över långsiktiga planeringsperioder när det
              gäller annan energiproduktion tror jag att man framför allt måste
              vara det när det gäller att tidigt kunna ge besked i fråga om
              de investeringar som behövs i förnybar el. Det är därför.
            </seg>
          </u>
          <u>
            <seg>
              Sedan konstaterar jag att Carl B Hamilton uppenbarligen inte
              delar regeringens uppfattning när det gäller synen på möjligheten
              till och förutsättningar för investeringar i kärnkraft. Men jag
              kan ändå glädjas åt att Carl B Hamilton sannolikt i denna kammare
              om några minuter kommer att ställa upp på en skrivning som säger
              att förbudet att uppföra nya reaktorer kommer att bestå under
              mandatperioden och att begäran om effekthöjningar ska prövas av
              regeringen enligt gällande lagar.
            </seg>
          </u>
          <u>
            <seg>
              De motioner som Folkpartiet och Moderaterna har lämnat på detta
              område avslås av utskottsmajoriteten och av de borgerliga riksdagsledamöterna.
              Det är ett beslut som vi också välkomnar i detta sammanhang. Jag
              tror nämligen att frågan om kärnkraft är svensk energiproduktions
              stora stigmatiserande fråga.
            </seg>
          </u>
          <u>
            <seg>
              Det vi behöver är att sätta oss tillsammans, alla Sveriges partier,
              för att inse vilka långsiktiga investeringar som behöver göras
              för att klara nationalhushållningen av energiproduktionen men
              framför allt den klimatomställning vi står inför.
            </seg>
          </u>
          <u>
            <seg>
              Det är därför jag så enträget önskar att vi hittar ett läge för
              samtal över blockgränserna, så att vi också kan hitta förutsättningar
              för att tidigt kunna ge besked.
            </seg>
          </u>
          <u>
            <seg>
              Sista frågan återigen, eftersom jag tolkar det som att Carl B
              Hamilton inte vill ge något besked om elcertifikatssystemen: Kommer
              vi att få en energiproposition som ger några besked om elcertifikatssystemen?
            </seg>
          </u>
          <note type="speaker">
            Anf. 111 CARL B HAMILTON (fp) replik:
          </note>
          <u>
            <seg>
              Herr talman! Jag tror att det som hindrar utbyggnaden nu och
              som gör ett antal investerare väldigt frustrerade är de långa
              tillståndsprocesserna. Det är det som är flaskhalsen. Det är inte
              möjligheten att tjäna pengar på att gå in i förnybar energi. Som
              jag sade gör elcertifikatet det oerhört lönsamt.
            </seg>
          </u>
          <u>
            <seg>
              Det man ska veta är att vi i dag har en produktion av vindkraft
              som är 1,8 terawattimmar, och det mål som är uppsatt är 10 terawattimmar.
              Det är vi helt med på. Där är alliansen helt enig. Sedan är frågan
              vad man gör mellan 10 och 30 terawattimmar som Energimyndigheten
              har satt upp.
            </seg>
          </u>
          <u>
            <seg>
              Det är väl också så, Tomas Eneroth, att det finns en djup åsiktsskillnad
              mellan vad LO tycker och vad den socialdemokratiska partistyrelsen
              tycker i energifrågan. Jaha, då står det fel i LO-tidningen. Då
              får jag uppenbarligen lägga ned den frågan, eftersom jag har läst
              LO-tidningen och den har tryckt något som är fel.
            </seg>
          </u>
          <note type="speaker">
            Anf. 112 KENT PERSSON (v) replik:
          </note>
          <u>
            <seg>
              Herr talman! Carl B Hamilton har ju en vana att i sina anföranden
              återgå till den gamla oppositionsrollen. Jag förstår att du är
              fast i gamla tider fortfarande, men du tillhör faktiskt regeringsunderlaget
              och borde kunna berätta lite grann om vilken politik ni tänker
              föra framöver, förutom ditt paradämne kärnkraften, men där har
              du ju inte alla allianskompisar med dig.
            </seg>
          </u>
          <u>
            <seg>
              Så länge kostnaden för att spara kilowattimmar är lägre än att
              producera nya är frågan vad man ska satsa på. Det påverkar nämligen
              priset i slutändan, om man inte ska subventionera på något sätt.
              Det är därför jag pratar om energieffektivisering.
            </seg>
          </u>
          <u>
            <seg>
              Det finns 439 atomkraftverk i världen i dag, varav 119 har tagits
              ur bruk efter 22 års drift, 150 kommer att tas ur drift de närmaste
              fem sex åren och resten kommer att trappas ned och försvinna fram
              till 2025. Några finns kvar därefter, och 36 stycken planeras
              och är under byggnad i dag. Då förstår vi att vi har ett stort
              problem.
            </seg>
          </u>
          <u>
            <seg>
              I de utredningar som bland annat IEA talar om är frågan vad man
              satsar på utomlands. Inte är det uppförandet av nya atomkraftverk.
              Det är vindkraftverk och förnybar energi över alla områden. Det
              gör man helt enkelt därför att man ser att det inte finns några
              som är intresserade av att satsa och investera i kärnkraftverk
              därför att det är så dyrt. Det finns flera utredningar som pekar
              på kostnader för kärnkraft och hantering av avfall som visar på
              att det är så mycket dyrare att hantera det än att till exempel
              satsa på förnybar energi.
            </seg>
          </u>
          <note type="speaker">
            Anf. 113 CARL B HAMILTON (fp) replik:
          </note>
          <u>
            <seg>
              Herr talman! Jag håller med om att energieffektivisering sannolikt
              är det absolut viktigaste och effektivaste, det som i alla fall
              i teorin kan genomföras tämligen oproblematiskt över hela jordklotet.
              Det innebär trots allt, och det var det som jag kritiserade Kent
              Persson och andra för, högre priser. Man måste på något sätt svälja
              det beska pillret för att åstadkomma denna fördel.
            </seg>
          </u>
          <u>
            <seg>
              Vad sedan beträffar kärnkraften byggs ju den ut nu i Storbritannien,
              USA, Frankrike och flera länder i Asien. Jag håller inte med om
              bilden att det på något sätt skulle vara en energiproduktionsform
              som är på väg ut.
            </seg>
          </u>
          <u>
            <seg>
              Det jag också vill säga är att jag inte tror att kärnkraften
              är lösningen på världens energiproblem eller klimatkrisen. Därtill
              kommer den att vara för liten. Den kanske kommer upp till en andel
              på 20 procent samtidigt som den totala förbrukningen växer i antal
              terawatt. För Sverige, för Tyskland och för de välutvecklade och
              demokratiska europeiska länderna är det däremot definitivt en
              möjlighet.
            </seg>
          </u>
          <note type="speaker">
            Anf. 114 KENT PERSSON (v) replik:
          </note>
          <u>
            <seg>
              Herr talman! Om man då tittar på de 36 som är under byggnad ser
              man att 31 av dem byggs i de forna öststaterna. Fem finns planerade,
              ett i Finland och resten i övriga världen. Så ser det faktiskt
              ut.
            </seg>
          </u>
          <u>
            <seg>
              Enligt de uppgifter som jag har, bland annat från IEA och även
              några andra källor, skulle satsningen på kärnkraften i sin förlängning,
              om producenten ska bära hela kostnaden, leda till ett så högt
              energipris att ingen kommer att vilja ha den. Det finns utredningar
              om det som jag inte tänker ta upp här, men i en utredning som
              heter Kärnkraftens havererade lönsamhet av Lester R. Brown pekar
              han på en analys av Amory B. Lovins och Imran Sheikh som beräknat
              kostnaderna för kärnkraft kontra vindkraft om man tar med hela
              dess produktions- och avvecklingskostnad. Det här är inte svaret
              på de problem som vi står inför när det gäller energipolitiken
              framöver.
            </seg>
          </u>
          <u>
            <seg>
              Låt mig också säga att 2020 aldrig har varit ett årtal för Vänsterpartiet.
              År 2025 har vi haft som avvecklingsplan. Även det omprövar vi
              i dag, därför att utvecklingen inom energipolitiken går alltför
              sakta för att vi ska kunna klara av det här till 2025. Vi får
              återkomma med ett förslag till en möjlig avvecklingsplan för kärnkraften
              när vi får se över vår energibalans. Men det kan aldrig vara så
              att vi inte ersätter den med annan energi. Först och främst handlar
              det ju om energieffektivisering. Sedan om utbyggnad av förnybar
              energi.
            </seg>
          </u>
          <u>
            <seg>
              Carl B Hamilton ställde en fråga om koldioxidavskiljningen. Vänsterpartiet
              har inte tagit ställning i den frågan. Den är komplicerad, och
              vi vill följa utvecklingen lite till. Men vi utesluter inte att
              det kan vara en möjlighet att under en övergångsperiod använda
              detta som ett sätt att minska koldioxidutsläppen i världen.
            </seg>
          </u>
          <note type="speaker">
            Anf. 115 CARL B HAMILTON (fp) replik:
          </note>
          <u>
            <seg>
              Herr talman! I Europa kommer utsläppshandelssystemet att göra
              att kärnkraft och för den delen koldioxidavskiljning blir mer
              lönsamma som sätt att producera energi.
            </seg>
          </u>
          <u>
            <seg>
              Jag var inte riktigt beredd på läxförhöret om kostnaderna för
              elektricitet i olika energislag, men min bestämda minnesbild är
              att både det svenska Elforsk och OECD i en skrift som heter Risks
              and benefits of nuclear power hävdar att kärnkraft är betydligt
              billigare än till exempel vindkraft och flera av de biologiska
              energislagen.
            </seg>
          </u>
          <u>
            <seg>
              Det kan vi inte lösa här och nu. Jag vill bara säga att här står
              ord mot ord. Men det vore väldigt intressant, och jag ser fram
              emot att få veta vilka andra energislag det är som ska ersätta
              kärnkraften under den restriktion som Kent Persson tidigare sade,
              att det ska vara konkurrenskraftiga priser. Det är ju det som
              så att säga är knäckfrågan.
            </seg>
          </u>
          <note type="speaker">
            Anf. 116 LAGE RAHM (mp) replik:
          </note>
          <u>
            <seg>
              Herr talman! Carl B Hamilton har pratat om lite olika saker,
              framför allt kanske om oppositionens olika förslag. Det kan vara
              väl. De är ju i mångt och mycket bättre än regeringens så de är
              värda att prata om.
            </seg>
          </u>
          <u>
            <seg>
              Jag skulle vilja börja med solenergin. Det är ju så att solenergi
              går ut på att man utnyttjar skillnaderna i värmegrad och sedan
              kan använda det för uppvärmning och andra saker. Det finns och
              kan göras.
            </seg>
          </u>
          <u>
            <seg>
              Sedan tror jag, och det hoppas jag att Carl B Hamilton också
              är enig med mig om, att energieffektivisering är en stor del,
              om inte den största delen av lösningen när vi ska se över hur
              vi kan göra våra energisystem mer klimatsmarta och mindre förstörande
              för vår jord.
            </seg>
          </u>
          <u>
            <seg>
              Jag vill också passa på att säga att förutom det som Kent Persson
              nämnde om den tveksamma, för att inte säga riktigt dåliga, lönsamheten
              av kärnkraft om kärnkraften får betala alla sina kostnader finns
              det jättestora problem när det gäller till exempel brytningen
              av uran. Det uppstår miljöproblem där. Jag skulle vilja veta om
              Carl B Hamilton skulle kunna tänka sig att jobba med brytningen
              av uran. Under driften finns det stora problem; vi har sett många
              incidenter på svenska kärnkraftverk och på andra ställen.
            </seg>
          </u>
          <u>
            <seg>
              När det gäller förvaringen av det radioaktiva avfallet tycker
              jag att det är intressant att se hur länge man måste bevara detta.
              Jag skulle vilja veta om Carl B Hamilton vet hur länge det har
              funnits människor i Europa. Det skulle vara intressant att höra.
            </seg>
          </u>
          <note type="speaker">
            Anf. 117 CARL B HAMILTON (fp) replik:
          </note>
          <u>
            <seg>
              Herr talman! Nej, jag kommer faktiskt inte ihåg svaret på den
              frågan. Jag var inte med på den tiden.
            </seg>
          </u>
          <u>
            <seg>
              Låt mig börja med något som jag egentligen tycker är ganska festligt,
              nämligen den ovilja som oppositionen har mot att man granskar
              deras reservationer. När jag själv var i opposition tyckte jag
              att det var trist när ens egna reservationer blev ihjältigna.
              Men nu får man erfarenheten att ni tycker att det är jättejobbigt
              när någon i majoriteten tar upp och granskar era reservationer.
              Jag tycker att ni ska vara glada att det är någon som bryr sig
              om dem.
            </seg>
          </u>
          <u>
            <seg>
              Miljöpartiet har ett grundläggande problem i klimatsammanhang
              som jag inte kan avstå från att upprepa, nämligen att ni är emot
              Europeiska unionen i alla avseenden utom dess klimatpolitik. Ni
              vill försvaga EU. EU är tongivande och drivande och den mest effektiva
              globala aktören på klimatområdet, och ni vill försvaga den aktören.
              Det är för mig helt obegripligt eller rättare sagt det går inte
              ihop.
            </seg>
          </u>
          <u>
            <seg>
              Sedan kommer vi till brytningen av uran. Jag har varit nere i
              en urangruva, och ni ser ju mig här. Jag står här, och jag strålar
              inte. Jag är precis som vanligt. Det är världens rikaste urangruva
              med 20 procents halt i malmen. Den ligger i Saskatchewan i Kanada.
              Man kan åka ned i den, och det är en gruva som är betydligt renare
              och snyggare än de svenska gruvorna. Själva miljöproblemen i samband
              med gruvbrytningen av uran är desamma som när man bryter i Bolidenfälten
              eller på andra håll. Dagbrotten är naturligtvis gräsliga, men
              de är inte mer gräsliga vid uranbrytning än när man bryter andra
              mineraler eller för den delen kol i dagbrott.
            </seg>
          </u>
          <u>
            <seg>
              Problemen ligger inte där. Problemen med radioaktivitet ligger
              på annat håll. Det är spridningsriskerna som jag i så fall skulle
              vilja peka på. Det är ett argument för att ett land som Sverige
              som inte har det problemet ska använda sig av kärnkraft.
            </seg>
          </u>
          <note type="speaker">
            Anf. 118 LAGE RAHM (mp) replik:
          </note>
          <u>
            <seg>
              Herr talman! Det lät som om Carl B Hamilton är villig att jobba
              med brytningen. Det låter intressant. Vi får väl se sedan när
              riksdagskarriären är avslutad.
            </seg>
          </u>
          <u>
            <seg>
              Jag noterar att Carl B Hamilton håller med om att det finns stora
              problem när det gäller drift och förvaring. Jag skulle önska att
              man tog hänsyn till fakta om problem av säkerhetskaraktär när
              man diskuterar kärnkraften. Tillsammans med den obefintliga lönsamheten
              kan man då se att det här inte är något bra energislag.
            </seg>
          </u>
          <u>
            <seg>
              Miljöpartiet är tydligen emot EU i alla avseenden, enligt Carl
              B Hamilton. Det faller på sin egen orimlighet. Vi har haft en
              medlemsomröstning i frågan. Men även när vi var för ett utträde
              ur unionen tyckte vi att Europeiska unionen har sina poänger.
              Det är aldrig så att någonting är enbart bra eller enbart dåligt,
              som det ibland låter som när Folkpartiet pratar om EU. Det finns
              bra saker och det finns dåliga saker. Vi ska naturligtvis använda
              oss av de aspekter som är bra. Det är bra om EU vill vara med
              och driva klimatpolitiken åt rätt håll där USA har varit alldeles
              för passivt.
            </seg>
          </u>
          <u>
            <seg>
              Men det innebär inte att man vilket ibland är den svenska regeringens
              ståndpunkt bara ska låta andra i EU jobba med frågan. Det innebär
              naturligtvis att man måste göra sin egen hemläxa också. Annars
              blir man inte trovärdig i de här frågorna.
            </seg>
          </u>
          <note type="speaker">
            Anf. 119 CARL B HAMILTON (fp) replik:
          </note>
          <u>
            <seg>
              Herr talman! Lage Rahm säger att jag är villig att jobba med
              brytningen. Jag vet inte om jag vid pensionsålder skulle gå ned
              och jobba med gruvbrytningen. Jag tror att folk som jobbar där
              brukar pensioneras vid 50 år eller något sådant. Det är väl lite
              olämpligt.
            </seg>
          </u>
          <u>
            <seg>
              Sanningen att säga har jag aldrig sett en så ren gruva som den
              jag var nere i. Det var som att gå in i en svensk livsmedelshall.
              Det beror naturligtvis på att man har extra många säkerhetsbestämmelser,
              tar mycket prover och ser till att hålla rent så visst tar man
              hänsyn till de speciella omständigheterna och till de egenskaper
              som uran har.
            </seg>
          </u>
          <u>
            <seg>
              EU-motståndet är en gammal käpphäst, men jag tar inte upp det.
              Däremot ska jag säga något om det mer allmänna som minoriteten
              i Klimatberedningen hade som uppfattning och som även Socialdemokraterna
              anslöt sig till, vilket jag tyckte var otroligt konstigt. Trots
              att 99,8 procent av världens koldioxidutsläpp sker i andra länder
              och bara 0,2 procent i Sverige var man nämligen emot att en viktig
              inriktning av politiken skulle vara att göra stora nedskärningar
              även i andra länder. Om vi drar ned våra utsläpp med hälften går
              den del av världens utsläpp som vi står för ned från 0,02 till
              0,01. Det är klart att det inte kommer att ändra världen. Det
              kommer inte att ändra klimatkrisen. Vi måste vara med i ett internationellt
              sammanhang och driva ned utsläppen av koldioxid i andra länder.
            </seg>
          </u>
          <note type="speaker">
            Anf. 120 MIKAEL OSCARSSON (kd):
          </note>
          <u>
            <seg>
              Herr talman! De energipolitiska diskussionerna har under flera
              år varit relativt lugna. Visserligen har partierna haft olika
              syn på kärnkraftens framtid och den förtida stängningen av Barsebäck
              upprörde många, däribland mig själv och mitt parti. I övrigt har
              man dock varit överens om att satsningen på förnybar energi är
              viktig och att sparandepotentialen är hög på en outnyttjad resurs.
            </seg>
          </u>
          <u>
            <seg>
              Det senaste året har dock de energipolitiska diskussionerna tagit
              ny fart. EU:s klimatmål ställer tuffa krav på alla medlemsländer.
              Insikten har ökat om att kärnkraften har en begränsad livslängd
              med stora konsekvenser som följd om man låter avveckla den utan
              tillförsel av ny el.
            </seg>
          </u>
          <u>
            <seg>
              Dessa faktorer har bidragit till att vi återigen har fått en
              livlig energipolitisk debatt, vilket jag välkomnar. Frågan är
              avgörande för vårt lands framtid eftersom beslut som fattas påverkar
              såväl klimatförändringarna och den ekonomiska tillväxten som hushållens
              och företagens ekonomi. Beslut som Sverige fattar berör andra
              länder liksom beslut som fattas i andra länder berör vårt eget.
              Därför måste energipolitiska frågor i de fall det är möjligt fattas,
              eller i alla fall samordnas, på global nivå. Den insikten har
              ökat under senare år, vilket är mycket välkommet.
            </seg>
          </u>
          <u>
            <seg>
              Många initiativ tas också i vårt land, och flera satsningar ligger
              i startgroparna. Regeringen ska inom kort komma med en klimatpolitisk
              och en energipolitisk proposition. Energieffektiviseringsutredningen
              har lämnat över sitt arbete till departementet. Beredning pågår
              nu, och en proposition ska komma i vår. I den utredningen finns
              många intressanta förslag som regeringen ska överväga och återkomma
              i. Det vore fel att i detta läge ge tillkännagivanden om en rad
              nya satsningar utöver dem som regeringen föreslår då propositionen
              och det fortsatta arbetet bör inväntas.
            </seg>
          </u>
          <u>
            <seg>
              Det är dock viktigt att stryka under att regeringen föreslår
              många satsningar både på forskning och på energieffektiviserande
              åtgärder. Exempelvis satsas nästa år 300 miljoner kronor på energieffektiviseringar
              i offentliga lokaler. Den tidigare begränsningen för stöd till
              installation av solceller tas bort då satsningen visade sig vara
              mycket effektiv. Vidare ges anslag på 330 miljoner kronor under
              nästa år till konvertering för direktverkande elvärme för småhus,
              flerbostadshus och bostadsanknutna lokaler. Det är viktigt att
              vi fattar beslut med rätt tillvägagångssätt så att energieffektiviseringar
              och minskade klimatpåverkande utsläpp kan kombineras med fortsatt
              ekonomisk tillväxt och välståndsökning.
            </seg>
          </u>
          <u>
            <seg>
              Jag är övertygad om att det går att kombinera en tillväxtpolitik
              med minskade utsläpp och ökad energieffektivisering. Samtidigt
              ska sägas att ökad tillförsel av el också kan vara ett sätt att
              bidra till minskade klimatpåverkande utsläpp.
            </seg>
          </u>
          <u>
            <seg>
              Det finns till exempel en samstämmighet om att den spårbundna
              trafiken bör öka det är vi överens om och att användningen av
              landhybrider ska bli mer frekvent för att på så sätt minska oljeberoendet.
            </seg>
          </u>
          <u>
            <seg>
              En sådan utveckling kommer naturligtvis att kräva mer el. Samtidigt
              som vi ska effektivisera kan vi alltså behöva öka tillförseln
              av el. En sådan utveckling talar för att en avveckling av kärnkraften
              blir alltmer avlägsen.
            </seg>
          </u>
          <u>
            <seg>
              Herr talman! Jag reagerar på resonemanget att det överskott i
              elbalansen som förväntas uppkomma kommande år ska användas till
              att avveckla kärnkraften. Enligt mitt synsätt borde det användas
              till att minska beroendet av fossila bränslen i andra länder.
            </seg>
          </u>
          <u>
            <seg>
              Den föregående regeringens avveckling av fullt fungerande kärnkraftverk
              var direkt skadlig både för miljön och för svensk ekonomi, ändå
              fick den fortgå. Vi bär fortfarande ekonomiska kostnader för den
              förtida avvecklingen.
            </seg>
          </u>
          <u>
            <seg>
              I budgeten för 2009 anslås 219 miljoner kronor för detta ändamål,
              vilket är ren kapitalförstöring men ett arv som vi har fått från
              den förra socialdemokratiska regeringen. De pengarna hade vi i
              stället kunnat använda till ökad forskning på energisparande åtgärder.
            </seg>
          </u>
          <u>
            <seg>
              Det direkta avvecklingshotet är dock över. I stället ska all
              kraft läggas på att få fram energi som inte påverkar klimatet.
            </seg>
          </u>
          <u>
            <seg>
              Herr talman! Vi bör nu i stället lägga all kraft på att begränsa
              klimatpåverkande utsläpp. Därför satsar regeringen 778 miljoner
              kronor de kommande tre åren på projekt i utvecklingsländerna i
              syfte att minska utsläppen.
            </seg>
          </u>
          <u>
            <seg>
              Att avvecklingshotet när det gäller kärnkraft är över innebär
              inte att satsningen på förnybar energi ska avta. Tvärtom måste
              den öka för att klara EU:s klimatmål som Sverige har varit pådrivande
              i att få fram.
            </seg>
          </u>
          <u>
            <seg>
              Kärnkraft står inte i motsats till förnybar energi. Förnybar
              energi står inte i motsats till kärnkraft. Det ska finnas utrymme
              för båda i Sverige i framtiden också.
            </seg>
          </u>
          <u>
            <seg>
              Regeringen gör bedömningen att vindkraften står inför en kraftig
              utbyggnad. För 2009 satsas 50 miljoner kronor på planeringsstöd
              till vindkraft, vilket är en ökning med 150 procent.
            </seg>
          </u>
          <u>
            <seg>
              Satsningen på nätverket för vindbruk förlängs. Länsstyrelserna
              får ökade resurser för att möjliggöra en snabbare handläggning
              av vindkraftsärendena.
            </seg>
          </u>
          <u>
            <seg>
              Det tillsammans med andra satsningar innevarande år visar regeringens
              vilja att satsa på förnybar energi där vindkraften utgör en väsentlig
              del.
            </seg>
          </u>
          <u>
            <seg>
              Forskning och teknik kan finna nya vägar att producera billig
              och ren energi. Därför är forskning och utveckling av stor betydelse.
              År 2009 satsar regeringen ytterligare 145 miljoner kronor på energiforskning.
              Totalt satsas över 1 miljard kronor.
            </seg>
          </u>
          <u>
            <seg>
              Sverige ligger långt framme inom forskningen, inte minst när
              det gäller andra generationens drivmedel. Därför satsas 875 miljoner
              kronor för att underlätta stegen från forskning och utveckling
              till kommersialisering av sådan teknik.
            </seg>
          </u>
          <u>
            <seg>
              Det satsas även stora belopp på att sprida teknik som ännu inte
              är kommersiellt gångbar. Totalt 339 miljoner satsas de kommande
              tre åren. Jag hyser stort hopp till den utvecklingen.
            </seg>
          </u>
          <u>
            <seg>
              Herr talman! En säker eltillförsel är avgörande för Sveriges
              välfärd. Ren energi är en förutsättning för vår planets överlevnad.
              Att kunna kombinera den ökade satsningen på förnybar energi och
              energibesparingar med att förse svensk basindustri med säker och
              billig el genom kärnkraft och vattenkraft är jätteviktigt. Det
              ena utesluter inte det andra. Siktet måste vara inställt på att
              vi ska minska de klimatpåverkande utsläppen och inte sitta fast
              i 70-talsdiskussionerna om ja eller nej till kärnkraften. Den
              tiden måste vara förbi.
            </seg>
          </u>
          <u>
            <seg>
              Jag anser att regeringens satsningar inom det här området ger
              hopp om att klara framtidens stora energiutmaningar.
            </seg>
          </u>
          <note type="speaker">
            Anf. 121 KENT PERSSON (v) replik:
          </note>
          <u>
            <seg>
              Herr talman! Det var en riktig lovsång till kärnkraften som vi
              fick höra från Mikael Oscarsson med påståenden som många gånger
              är gripna ur luften.
            </seg>
          </u>
          <u>
            <seg>
              Vi kan titta lite på det faktiska förhållandet när det gäller
              kärnkraften. Det som hände på 80-talet efter beslut om att vi
              skulle avveckla kärnkraften och fullföljde planerna på att bygga
              ut var att vi fick ett stopp på satsningen på vindkraft eftersom
              vi inte orkar göra två satsningar samtidigt i Sverige. Hela det
              försprång som Asea hade när det gällde vindkraftssatsningar lades
              på is. Det är sanningen.
            </seg>
          </u>
          <u>
            <seg>
              Vi bör ha el för att exportera till andra länder. Vi har ju diskuterat
              det. Vi har inte en fungerande elmarknad i Norden. Vi måste bestämma
              vad vi ska se till att satsa på. Jag föredrar att få en fungerande
              elmarknad i Norden så att vi kan konkurrera och distribuera el
              över det nordiska nätet. Det kan väl ändå inte vara meningen att
              vi ska bygga ut till Europa där Tyskland och Frankrike vägrar
              att åtskilja distribution och produktion. De kör på samma sätt
              som Sverige har gjort tidigare. Det kommer att trissa upp priserna.
              Vi kommer givetvis att sälja elen där vi får bäst betalt för den.
              Så fungerar marknaden. Det kommer absolut inte att vara lönsamt
              att göra på det sättet.
            </seg>
          </u>
          <u>
            <seg>
              I Dagens Industri står följande: Den internationella energimyndigheten
              IEA konstaterar att även om flera regeringar har uttryckt intresse
              för att bygga fler kärnkraftverk är det få som går från ord till
              handling.
            </seg>
          </u>
          <u>
            <seg>
              Hur kan det komma sig att IEA gör en sådan bedömning?
            </seg>
          </u>
          <u>
            <seg>
              Jag återkommer med mer.
            </seg>
          </u>
          <note type="speaker">
            Anf. 122 MIKAEL OSCARSSON (kd) replik:
          </note>
          <u>
            <seg>
              Herr talman! Det är viktigt att ha klart för sig att det går
              att klara flera saker samtidigt. Det går alldeles utmärkt att
              ha en kraftfull satsning på alternativen och satsa på att de uppfinningar
              som görs i Sverige också kan bli industri. Vi gör också kraftfulla
              satsningar på det området i budgeten.
            </seg>
          </u>
          <u>
            <seg>
              Det är lite svårt att förstå Kent Perssons ovilja mot kärnkraften.
              Kärnkraften står ju i dag för en väldigt stor del av energiproduktionen
              i Sverige, 4647 procent. Som har påpekats förut från talarstolen
              faller kärnkraften så småningom för åldersstrecket. I slutet av
              2020-talet eller i början av 2030-talet fasas de ut allesammans.
              Då förvandlas det överskott vi har i dag till ett stort underskott.
              Därför är vi tvungna att ta tag i den här frågan.
            </seg>
          </u>
          <u>
            <seg>
              Antingen tror man på fullt allvar att vi kommer att klara oss
              utan kärnkraft i framtiden att basindustrin ska kunna klara sig,
              att hushållen ska klara sig eller också förstår man att det inte
              kommer att gå. Vi kommer, precis som Maud Olofsson sade härförleden,
              att behöva kärnkraften för en överskådlig framtid.
            </seg>
          </u>
          <u>
            <seg>
              Det är också för miljöns skull. Varför denna ovilja? Varför inte
              ha en öppenhet för att kärnkraften faktiskt är viktig även i fortsättningen?
            </seg>
          </u>
          <note type="speaker">
            Anf. 123 KENT PERSSON (v) replik:
          </note>
          <u>
            <seg>
              Herr talman! Kärnkraften kommer tyvärr att spela en viktig roll
              i svensk energipolitik en tid framöver hur lång tid beror på vilken
              utbyggnadstakt vi har av förnybar energi och vilka energieffektiviseringsåtgärder
              vi vidtar.
            </seg>
          </u>
          <u>
            <seg>
              Att kärnkraften skulle vara miljövänlig och förnybar är ett resonemang
              som jag inte förstår. Vi vet ju att vi skickar ut hetvatten i
              Östersjön som påverkar klimatet där på ett negativt sätt.
            </seg>
          </u>
          <u>
            <seg>
              Vi vet att urangruvorna i Ryssland och Australien inte alls är
              av den säkerhetsmodell som finns till exempel i Kanada. Det påverkar
              miljön på ett negativt sätt.
            </seg>
          </u>
          <u>
            <seg>
              Vi vet också att det är dyrare att producera en kilowattimme
              från kärnkraft än från vindkraft.
            </seg>
          </u>
          <note>
            I The Nuclear Illusion beräknar Amory B. Lovins och Imran Sheikh
            att kostnaden för el från kärnkraft blir 14 cent per kilowattimme
            medan el från vindpark kostar 7 cent per kilowattimme.
          </note>
          <u>
            <seg>
              Jämförelsen innefattar kostnader för drivmedel, kapital, drift
              och underhåll samt överföring och distribution. Vad man inte har
              tagit med är kostnaden för slutförvaring och rivning av kärnkraftverk
              och vindkraftverk. Det finns inte med. Skulle man ta med detta
              i kostnadsberäkningen skulle kärnkraften vara stendöd.
            </seg>
          </u>
          <u>
            <seg>
              Kanske är det just utifrån det faktum att det är ganska dyrt
              att producera el från kärnkraft som dessa investeringar inte sker
              runt om i världen.
            </seg>
          </u>
          <u>
            <seg>
              Vi måste få en plan för utbyggnad av förnybar energi och energieffektivisering
              så att vi kan ersätta den kärnkraftsel som vi i dag har med annan
              förnybar och ekologiskt hållbar energi. Det är den enda lösningen
              som vi har för att kunna gå vidare i samhällsbygget.
            </seg>
          </u>
          <note type="speaker">
            Anf. 124 MIKAEL OSCARSSON (kd) replik:
          </note>
          <u>
            <seg>
              Herr talman! Det är faktiskt så att vi kommer att behöva kärnkraften
              i Sverige för överskådlig framtid. Det är bara att beklaga att
              Kent Persson och hans parti inte alls vill lyssna på detta.
            </seg>
          </u>
          <u>
            <seg>
              Vi är helt överens om att energieffektivisering är någonting
              jätteviktigt och någonting som vi ska satsa stort på. Det är också
              någonting som vi gör i vår budget.
            </seg>
          </u>
          <u>
            <seg>
              Man måste likaså satsa kraftfullt på alternativen. Det finns
              en stor potential. Inte minst forskningen i Uppsala, i min egen
              valkrets, på Ångströmska är mycket lovande. Det finns stora möjligheter.
            </seg>
          </u>
          <u>
            <seg>
              Men samtidigt är vi inte verklighetsförankrade om vi tror att
              vi kommer att kunna klara oss utan kärnkraften. Därför är det
              beklagligt att denna låsning finns. Detta är frågor som vi måste
              ta tag i framöver. Oavsett om Kent Persson vill det eller inte
              måste vi under nästa mandatperiod titta på besluten för framtiden.
              Om vi inte gör det kommer de energiöverskott som vi kan se finns
              framöver att förvandlas till underskott om vi inte kan ersätta
              kärnkraft med kärnkraft.
            </seg>
          </u>
          <note type="speaker">
            Anf. 125 RENÉE JERYD (s):
          </note>
          <u>
            <seg>
              Herr talman! Vi talar om budgeten när det gäller energiområdet
              i dag, och det är främst pengar som får hjulen att snurra. Men
              det är inte allt, utan det är också viljan att förändra, förnya
              och förbättra som får detta område att gå framåt.
            </seg>
          </u>
          <u>
            <seg>
              Herr talman! Jag är ganska ny i dessa sammanhang, och jag blir
              lite förvirrad över den samlade borgerlighetens vilja att egentligen
              förändra, förnya och förbättra på detta område. I mitt huvud kommer
              bara en massa frågor. Vad ska hända med Sverige i framtiden? Hur
              går det med jobben och välfärden? Hur går det med tillväxten?
              Vad händer om vi inte gör något med energi- och klimatpolitiken
              nu? Vad är det som behövs, och vad är det som behöver göras nu
              så att inte företag flyttar och försvinner?
            </seg>
          </u>
          <u>
            <seg>
              Vi socialdemokrater har en del idéer om detta när det gäller
              energiområdet.
            </seg>
          </u>
          <u>
            <seg>
              Energi- och klimatpolitiken måste kunna garantera en säker energiförsörjning
              och ge landets industri en god tillgång på el och annan energi
              till bra priser med liten inverkan på miljö, hälsa och klimat.
            </seg>
          </u>
          <u>
            <seg>
              Många kloka ord är redan sagda, och vi kan konstatera att när
              det gäller pengar till detta område vill vi i oppositionen förändra
              mer, förnya mer och förbättra mer än majoriteten.
            </seg>
          </u>
          <u>
            <seg>
              Företagen har i dag på grund av den finansiella krisen oerhört
              svårt att låna pengar på banken, vilket gör att det måste finnas
              andra pengar att låna för att förnya, förbättra och förändra.
            </seg>
          </u>
          <u>
            <seg>
              Det behövs riskkapital för att energisektorn ska våga forska,
              utveckla och producera. Men vi kan också använda oss av Vattenfall.
              Vattenfall kan på rätt sätt bidra med kraftiga omställningar av
              det svenska energisystemet samt även bistå med riskkapital.
            </seg>
          </u>
          <u>
            <seg>
              För att trygga jobben och välfärden satsar vi socialdemokrater
              under perioden 20092011 drygt 1 ½ miljard kronor mer än regeringen
              på energiforskning. Vi har en vision om att hela vår energiförsörjning
              så småningom ska komma från förnybara källor, vilket kräver kraftiga
              satsningar på energiforskningen och investeringar i ny energiteknik.
              Detta leder till tillväxt, vilket garanterar jobben, välfärden
              och klimatet.
            </seg>
          </u>
          <u>
            <seg>
              Jag har en liten fundering på grund av att jag är väldigt specialintresserad
              av vindkraft för tillfället. Vi gör nästan alla delar till vindkraftverken
              i Sverige. Men vi exporterar dessa till Danmark och Tyskland för
              att man där ska sätta ihop dem. Sedan köper våra vindkraftsproducenter
              tillbaka vindkraftverken. Varför sätter vi inte i gång en produktion
              här i Sverige? En egen produktion vore bra både för jobben och
              för klimatet.
            </seg>
          </u>
          <u>
            <seg>
              Effektivare energianvändning kan vi också tala om. Den kan kombineras
              med en ökad tillväxt, en tillväxt som vi så väl behöver i dag.
              Men lägre energiförbrukning leder också till en bättre miljö,
              lägre elkostnader och bättre familjeekonomi.
            </seg>
          </u>
          <u>
            <seg>
              Herr talman! Det var inte bara pengar som behövdes. Det behövdes
              vilja. Vi socialdemokrater tror att det behövs en blocköverskridande
              energiöverenskommelse som sträcker sig över flera mandatperioder.
              Det finns en vilja över blocken att förbättra, förändra och förnya.
              Vi har i dag hört att Centerpartiet kanske gläntar lite på den
              dörren. Men Moderaterna talar bara om det internationella samarbetet
              och glömmer det nationella.
            </seg>
          </u>
          <u>
            <seg>
              Varför är det bra med en blocköverskridande energiöverenskommelse?
              Jo, det är för att ge den svenska basindustrin de tydliga och
              långsiktiga spelregler som den behöver och som Sverige behöver
              för framtiden, för tillväxten, för jobben, för välfärden och för
              klimatet, och detta behövs nu.
            </seg>
          </u>
          <note>
            Jag yrkar bifall till reservationerna 1 och 4.
          </note>
          <note type="speaker">
            Anf. 126 CECILIE TENFJORD-TOFTBY (m):
          </note>
          <u>
            <seg>
              Herr talman! Jag börjar med att yrka bifall till utskottets förslag
              i betänkandet och avslag på samtliga reservationer.
            </seg>
          </u>
          <u>
            <seg>
              Jag har fått uppdraget av min grupp att tala lite grann om Vattenfall.
              Säker energiförsörjning är en förutsättning för en hållbar utveckling
              sade en av våra polska parlamentariska kolleger på en konferens
              om energi och hållbar utveckling i Strasbourg i slutet av november.
              Han uttalade sig utifrån sin verklighet. Vi kanske skulle ha varit
              lite mer nyanserade i vår beskrivning av hållbar utveckling som
              vi arbetar för att uppnå. Men vi bör ändå vara överens om att
              utan en säker energiförsörjning är det inte mycket som fungerar
              i ett modernt samhälle.
            </seg>
          </u>
          <u>
            <seg>
              Den svenska staten är ägare av en av våra viktigaste energiproducenter
              Vattenfall. Vi har ett ansvar att se till att det är ett ekonomiskt
              välskött bolag samtidigt som det är ett viktigt verktyg för oss
              för att uppnå de klimatmål som vi har satt upp. Vattenfall är
              också en av de största elleverantörerna till våra elintensiva
              industrier och till fru Andersson i Borås.
            </seg>
          </u>
          <u>
            <seg>
              Det är stora och viktiga krav som Vattenfall har att förhålla
              sig till. Vi som ägare har en skyldighet att se till att kraven
              uppfylls. Och inget är så bra att det inte finns utrymme för förbättringar.
              Just nu genomförs en genomgång av våra statligt ägda bolag. För
              Vattenfalls del handlar det om de delar som gäller förändringar
              eller förtydligande av uppdraget.
            </seg>
          </u>
          <u>
            <seg>
              I oppositionens motioner på området föreslås att en fond för
              teknikutveckling bildas av Vattenfalls överskott. Samtidigt vill
              man att Vattenfall ska erbjuda våra svenska basindustrier Europas
              lägsta energipriser. Även om det kanske hade varit möjligt just
              nu är det principiellt fel att använda Vattenfalls medel för en
              utvecklingsfond. Detta ska i så fall ske med skattemedel. Ett
              sådant avkastningskrav skulle också kunna medverka till att driva
              upp elpriserna, något som slår undan fötterna för förslaget från
              Socialdemokraterna som har önskan om Europas lägsta elpriser.
            </seg>
          </u>
          <u>
            <seg>
              Herr talman! Låt Vattenfall få använda ett eventuellt överskott
              för att investera i den egna teknikutvecklingen, så att vårt ledande
              energibolag också i fortsättningen kan vara en säker producent
              av grön energi till konkurrensmässiga priser en aktör att lita
              på och att satsa på för oss, ägarna, den svenska staten, våra
              industrier och för fru Andersson i Borås.
            </seg>
          </u>
          <u>
            <seg>
              Vattenfall har högt satta miljömål; det ska vi inte glömma. År
              2050 ska bolaget vara koldioxidneutralt. Redan nu har utsläppen
              reducerats med en tredjedel. Ofta får vi höra att Vattenfall är
              en miljöbov på grund av kolkraften. Men samtidigt ska vi vara
              medvetna om att Vattenfall satsar väldigt mycket på att utveckla
              tekniken med koldioxidneutralisering.
            </seg>
          </u>
          <u>
            <seg>
              Näringsminister Maud Olofsson har vid ett flertal tillfällen
              hänvisat till den bolagsgenomgång som också pågår och där balansen
              mellan energislagen kommer att tas upp. Genomgången kan resultera
              i att riktlinjerna för bolagets agerande kan ändras.
            </seg>
          </u>
          <u>
            <seg>
              Redan i dag presenterar Vattenfall särskilda hållbarhetsredovisningar.
              Som ett tillägg till detta och den pågående genomgången kommer
              en fördjupad rapportering om Vattenfalls insatser för förnybar
              elproduktion att presenteras.
            </seg>
          </u>
          <u>
            <seg>
              Parallellt med det miljöarbete som Vattenfall bedriver ska man
              också vårda sin relation till den svenska basindustrin. Det långsiktiga
              avtal som i dag finns mellan industrin och Vattenfall borde tyda
              på en balanserad prissättning. Så tror jag att Vattenfall i fortsättningen
              också kommer att hantera det här.
            </seg>
          </u>
          <u>
            <seg>
              Herr talman! Jag återgår till min polske kollega som poängterat
              den säkra elförsörjningen. Vi ska se till att vi har en säker
              elproduktion. Men en säker elproduktion är inte så mycket värd
              om vi inte också har ett högkvalitativt sätt att transportera
              ut den el vi producerar.
            </seg>
          </u>
          <u>
            <seg>
              Svenska kraftnät har ett tungt investeringsprogram för att utveckla
              och förbättra det svenska och det nordiska elnätet. Dessa investeringar
              är viktiga för oss i Sverige och för våra nordiska grannländer.
            </seg>
          </u>
          <u>
            <seg>
              Den planerade Sydvästlänken kommer att binda ihop en väl fungerande
              nordisk elmarknad. Det har framförts synpunkter på vilken teknik
              som ska användas vid utbyggnationen. Men dessa beslut bör vi kanske
              lämna till dem som kan teknik. Vi politiker bör hålla oss till
              att besluta om vilken funktion elnätet ska ha.
            </seg>
          </u>
          <u>
            <seg>
              Nämnas bör också likströmsförbindelsen mellan Sverige och Finland
              som beräknas vara klar år 2011.
            </seg>
          </u>
          <u>
            <seg>
              Ett annat viktigt argument för att ha ett väl utbyggt elnät är
              det om våra gröna energiprodukter. Det satsas nu stort på vindkraft,
              och det forskas kring vågkraft och solenergi. Det är viktigt att
              ha en varierad grön elproduktion. Men det är också viktigt att
              ha insikten att det inte alltid blåser och att solen inte alltid
              skiner. Således måste nätet vara väl utbyggt och anpassat så att
              det kan växla över och föra el från annan produktion in i nätet.
              Detta kräver investeringar investeringar som vi inte alltid tar
              upp i diskussionen om våra nya energiformer.
            </seg>
          </u>
          <u>
            <seg>
              Paret Gudrun och Per har också med all tydlighet visat på brister
              i våra elnät. Stormarna har synliggjort hur sårbara vi är. Nyinvesteringar
              och uppgraderingar av befintliga nät behövs för att säkra den
              framtida elförsörjningen i en värld som ständigt präglas av klimatförändringar.
            </seg>
          </u>
          <u>
            <seg>
              En annan viktig del av de pågående kvalitetshöjningarna är Svenska
              kraftnäts uppdrag att kontinuerligt se över dammsäkerheten. För
              att säkra kraftförsörjningen för våra industrier och invånare
              samarbetar Svenska kraftnät med andra myndigheter, bland annat
              med Energimyndigheten som har i uppdrag att analysera energisektorns
              sårbarhet inför framtida extrema väderhändelser.
            </seg>
          </u>
          <u>
            <seg>
              Herr talman! Svenska kraftnät är en viktig aktör på en väl fungerande
              nordisk och europeisk elmarknad. Föreslagna investeringar och
              Svenska Kraftnäts finansiella befogenheter ligger väl i linje
              med de mål som vi har för vår kraftöverföring.
            </seg>
          </u>
          <note>
            Ajournering
          </note>
          <note>
            Kammaren beslutade kl. 15.54 på förslag av talmannen att ajournera
            förhandlingarna till kl. 16.00 då votering skulle äga rum.
          </note>
          <u>
            <seg>
              Återupptagna förhandlingar
            </seg>
          </u>
          <note>
            Förhandlingarna återupptogs kl. 16.00.
          </note>
          <note>
            12 § Beslut om ärenden som slutdebatterats vid dagens sammanträde
          </note>
          <note>
            Punkt 1
          </note>
          <note>
            Punkt 2
          </note>
          <note>
            13 § (forts. från 11 §) Energi (forts. NU3)
          </note>
          <note type="speaker">
            Anf. 127 LAGE RAHM (mp) replik:
          </note>
          <u>
            <seg>
              Herr talman! Cecilie Tenfjord-Toftby framförde att regeringen
              menar att, om jag förstod det rätt, Vattenfall bidrar till en
              hållbar utveckling och att det är en säker producent av grön energi
              och en leverantör man kan lita på. Det låter väldigt bra. Tyvärr
              gör Vattenfall i dag massiva satsningar på kol i Tyskland och
              uppfattas där som den största miljöboven på området.
            </seg>
          </u>
          <u>
            <seg>
              Då är min fråga: Har regeringen äntligen tagit sitt förnuft till
              fånga och menar att det är dags att styra upp Vattenfall och se
              till att Vattenfall i Tyskland och på andra ställen bidrar till
              en hållbar utveckling?
            </seg>
          </u>
          <note type="speaker">
            Anf. 128 CECILIE TENFJORD-TOFTBY (m) replik:
          </note>
          <u>
            <seg>
              Herr talman! Det pågår i dag en forskning på området hur man
              kan reducera utsläppen från kolproduktionen. Det vi vet och det
              vi hör från Europa och från övriga världen är att kol, som kärnkraften,
              i väldigt lång tid framöver kommer att vara en viktig energikälla
              för väldigt många länder i vår värld. Då är det viktigt att Vattenfall
              får behålla sitt överskott för att kunna satsa på den egna energiutvecklingen
              och på forskningen om grön energi. Vi ska inte som ni vill plocka
              bort 5 miljarder från Vattenfalls överskott för att lägga ut det
              på andra. Vattenfall har ett stort ansvar. Vi som ägare har ett
              ansvar att se till att Vattenfall lever upp till det ansvar som
              de har.
            </seg>
          </u>
          <u>
            <seg>
              Jag är övertygad om att det är mycket bättre, säkrare och mer
              miljömedvetet att Vattenfall i svensk ägo är energiproducent när
              det gäller kol än om vi skulle ha lagt ned kolproduktionen i Tyskland
              och överlåtit till en annan aktör som kanske inte är lika miljömedveten
              som den svenska regeringen är.
            </seg>
          </u>
          <note type="speaker">
            Anf. 129 LAGE RAHM (mp) replik:
          </note>
          <u>
            <seg>
              Herr talman! Det är lite svårt att veta vad Cecilie Tenfjord-Toftby
              och regeringen menar i den här frågan, men jag tolkar svaret som
              att regeringen inte har någon lust att göra någon förändring.
              Man hoppas på att vi kommer att kunna lösa frågan om avskiljning
              av koldioxiden.
            </seg>
          </u>
          <u>
            <seg>
              Låt mig säga att det är utmärkt om man kan göra det. Det förbättrar
              det hela, men problemet är att det dröjer väldigt länge innan
              man skulle kunna göra det. Det är inte ens helt säkert att det
              faktiskt går. Det pågår forskning, javisst, men under tiden sker
              det stora utsläpp av koldioxid från kolkraftverken. Icke att förglömma
              är den enorma miljöförstöringen när man bryter kolen i Tyskland.
            </seg>
          </u>
          <u>
            <seg>
              Det rimliga vore alltså att Vattenfall som äger många av dessa
              brunkolsbrott och andra brott inser och säger: Vi slutar med den
              här produktionen och tar vårt miljöansvar. Är det så att det senare
              kan komma en miljömässigt hållbar lösning kan man diskutera det.
            </seg>
          </u>
          <u>
            <seg>
              Det skulle jag önska att regeringen insåg. I stället låter man
              Vattenfall härja fritt i Tyskland med enorma utsläpp. Jag tycker
              att det är väldigt tragiskt.
            </seg>
          </u>
          <note type="speaker">
            Anf. 130 CECILIE TENFJORD-TOFTBY (m) replik:
          </note>
          <u>
            <seg>
              Herr talman! Vattenfall har sitt mål att vara koldioxidneutralt
              2050. De har, som jag påpekade i mitt anförande, reducerat sina
              koldioxidutsläpp med en tredjedel redan i dag. Då är inte den
              tyska kolproduktionen undantagen från det. Den är med.
            </seg>
          </u>
          <u>
            <seg>
              Jag vill upprepa det jag sade om att det är bättre för kolkraften
              att den svenska regeringen, staten och Vattenfall har möjligheten
              att investera i ny teknik. Det går inte att, som du säger, bara
              lägga ned kolkraften. Precis som när det gäller kärnkraften finns
              det i dag industrier som är beroende av den energi som kommer
              från kolkraft.
            </seg>
          </u>
          <u>
            <seg>
              Jag undrar hur Miljöpartiet skulle argumentera inför industrierna
              i dag som med tänder och klor kämpar för att överleva den här
              lågkonjunkturen. Vad slags besked har Miljöpartiet i dag? Tyvärr,
              vi lägger ned våra kolkraftverk.
            </seg>
          </u>
          <u>
            <seg>
              Vilka energialternativ finns i dag? Nej, låt Vattenfall få forska
              och behålla sitt överskott så att de kan bli den spjutspets i
              klimatforskningen som vi vet att Vattenfall har potential att
              bli. Plocka inte bort de medel som de behöver för att forska.
              Ha tilltro till den svenska forskningen!
            </seg>
          </u>
          <note>
            Överläggningen var härmed avslutad.
          </note>
          <note>
            14 § Studiestöd
          </note>
          <note>
            Föredrogs
          </note>
          <note type="speaker">
            Anf. 131 CAROLINE HELMERSSON-OLSSON (s):
          </note>
          <u>
            <seg>
              Herr talman! I vår motion om en ansvarsfull ekonomisk politik
              för jobb och välfärd beskriver vi socialdemokrater hur det går
              att bygga ett bättre Sverige utan att öka orättvisorna och befästa
              klyftorna i samhället. Vi har den senaste tiden sett hur finanskrisen
              slår hårt och djupt in i människors vardag. Varslen ökar för varje
              dag, och oron stiger för vad framtiden har att bjuda. Då krävs
              en sammanhållen politik för en sammanhållen nation i stället för
              den politik som regeringen nu bedriver. Ökade orättvisor har inte
              varit och är inte heller i framtiden svaret på människors problem.
            </seg>
          </u>
          <u>
            <seg>
              Riksdagen har den 19 november i första steget av budgetprocessen
              ställt sig bakom regeringens budgetförslag för 2009. Det innebär
              att riksdagen för detta år nu låst såväl utgiftstak som ramar
              för de 27 utgiftsområdena samt fattat beslut om de skatte- och
              avgiftsförändringar som ska träda i kraft nästa år. Därmed gäller
              att de samlade utgifterna för utgiftsområde 15 Studiestöd inte
              får överstiga de drygt 21 miljarderna under riksdagens fortsatta
              behandling. Socialdemokraternas förslag på utgiftsområdet överstiger
              denna nivå och kan därmed inte tas upp formellt till behandling.
            </seg>
          </u>
          <u>
            <seg>
              Riksdagsmajoriteten har gett budgetpolitiken en helt annan inriktning
              än den vi önskar. Enligt min mening är den en ritning på papper
              som inte kommer att stämma med verkligheten. Det är ungefär som
              när jag som 19-åring klev in på ålderdomshemmet Humlegården i
              Vingåker. När jag skulle hjälpa en pensionär på toaletten var
              jag först tvungen att gå ut i korridoren för att komma in på toaletten
              igen. Arkitekten hade helt enkelt riktat dörren åt fel håll.
            </seg>
          </u>
          <u>
            <seg>
              Den här budgetritningen, som ju alla vet vem som är arkitekten
              bakom, är gedigen och gjord på ekonomiska teorier. Det är Anders
              Borg.
            </seg>
          </u>
          <u>
            <seg>
              Jag tycker att man som arkitekt måste klafsa ut på marken ibland
              och kolla om byggnaden man ritar stämmer in med omgivningen. Man
              behöver också lyssna på de förändringsförslag som finns hos de
              människor som ska bo i bygget och eventuellt jobba där. Anders
              Borg verkar vara en arkitekt utan gummistövlar.
            </seg>
          </u>
          <u>
            <seg>
              Vårt budgetalternativ bör ses som ett sammanhållet paket där
              någon eller några delar inte kan brytas ut och behandlas isolerat.
              Vi väljer därför att inte lägga fram något eget förslag inom den
              ram som riksdagsmajoriteten fastställt. Vi tycker i stället att
              den borde ha utökats med 1,6 miljarder på det sätt som framgår
              av Socialdemokraternas motion.
            </seg>
          </u>
          <u>
            <seg>
              Herr talman! Vi socialdemokrater vill ge alla människor reella
              möjligheter att delta i utbildning och kompetensutveckling. Utbildning
              stärker människor och skapar kraft att möta förändringar i ett
              alltmer kunskapsintensivt samhälle.
            </seg>
          </u>
          <u>
            <seg>
              Vi är mitt inne i en jobbkris, samtidigt som vi vet att det så
              småningom kommer bättre tider. Vi står också inför stora pensionsavgångar.
              Nu om aldrig förr är det läge att utbilda människor och rusta
              oss så att vi står starka när den dagen kommer. Vi behöver använda
              alla de verktyg som står till buds, och ett generöst och flexibelt
              studiestödssystem är ett av dem.
            </seg>
          </u>
          <u>
            <seg>
              Socialdemokraterna vill ge fler människor möjlighet till utbildning
              och möjlighet till livslångt lärande. Steget att påbörja en utbildning
              och ta studielån kan upplevas som olika stort av olika människor.
              Det är svårt att gå från lön till studiemedel. För en varslad
              Volvoarbetare med familj som är van vid inkomst kanske tröskeln
              är jättehög.
            </seg>
          </u>
          <u>
            <seg>
              I regeringens politiska inriktning för budgeten förespråkar man
              ett enklare och mer generellt studiestödssystem. Jag tror inte
              riktigt på den vägen. Riktade insatser i enlighet med de problem
              och de personer man ser kan vara både nödvändigt och kostnadseffektivt.
              Med många breda lösningar i studiestödssystemet och många vägar
              in i utbildning når vi målen när det gäller social snedrekrytering,
              en effektiv omställning och ett livslångt lärande på ett bättre
              sätt.
            </seg>
          </u>
          <u>
            <seg>
              Vår utgångspunkt är att det ska vara möjligt att klara sin försörjning
              under studietiden utan inkomster från arbete eller ekonomiskt
              stöd från anhöriga. Vi är inte emot att den som vill och har möjlighet
              att kombinera sina studier med arbete gör det. Systemet avser
              att täcka omkostnaderna under studietiden, och om man har möjlighet
              att skaffa sig ett välbehövligt tillskott under ferierna bör det
              uppmuntras. Det är också positivt att studenter på detta sätt
              får kontakt med arbetsmarknaden. Vi vill höja fribeloppet med
              närmare 10 procent. Men för flera grupper av studerande är det
              inte möjligt att kombinera studier med arbete. Många studenter
              oroar sig just nu för hur det ska gå med deras extrajobb i lågkonjunktur-
              och varseltider. De korttidsanställda, som får gå från sina arbeten
              med omedelbar verkan, syns inte ens i varselstatistiken.
            </seg>
          </u>
          <u>
            <seg>
              Många studenter har en tuff ekonomisk situation. Vi vill därför
              höja studiemedlen med 375 kronor per månad från 2009. Det är bra
              för varje student, men det är också bra för Sverige. Med de små
              marginaler som studenter har kommer en höjning av studiemedlen
              att gå direkt till konsumtion och bidra till att stimulera ekonomin
              och samtidigt investera i kunskap.
            </seg>
          </u>
          <u>
            <seg>
              Vi investerar också i det som bygger Sveriges framtid, i barnen
              och barnfamiljerna. Många barnfamiljer pressas nu hårt av ökade
              priser på mat och ökade kostnader för boende. Särskilt ensamstående
              föräldrar har en tuff ekonomisk situation. Bland barn till ensamstående
              beräknas barnfattigdomen öka från 15 procent 2006 till närmare
              30 procent 2009.
            </seg>
          </u>
          <u>
            <seg>
              Vi vill höja barnbidraget och i paritet med det, också under
              det här utgiftsområdet, tillföra 400 miljoner till anslag 1:1
              Studiehjälp m.m. som en följd av att vi höjer studiehjälpen med
              100 kronor per månad till hemmavarande barn över 16 år i gymnasieskolan.
              Det är också en investering i de ungdomar som måste komplettera
              sin utbildning för att komma in på högre utbildning men som inte
              har fyllt 20.
            </seg>
          </u>
          <u>
            <seg>
              Herr talman! Många kvinnor vill inte behöva välja mellan karriär
              och barn men upptäcker att det är svårt att skaffa barn under
              studietiden. De skjuter därför upp familjebildandet många år framåt
              genom att först skaffa sig utbildning och arbete. De studenter
              som inte har rätt till SGI får ersättning enligt grundnivån. Trots
              att grundbeloppet i föräldraförsäkringen höjdes under den förra
              mandatperioden är det fortfarande mycket lågt. Detta gör att två
              uttalat viktiga politiska målsättningar hamnar i konflikt: att
              fler ska studera samt att barnafödandet ska öka.
            </seg>
          </u>
          <u>
            <seg>
              Vi anser att stödet till studenter med barn bör höjas för att
              de inte ska halka efter ekonomiskt. Höjningen innebär att stödet
              för ett barn höjs till 738 kronor per studiemånad från tidigare
              492 kronor. För två barn höjs det från 800 till 1 200 kronor och
              för tre barn till 1 446 kronor. Därtill vill vi på grund av ökat
              antal studieplatser ha en ökning av anslaget med 147 miljoner
              kronor samt på grund av fler platser inom kommunal vuxenutbildning
              och kvalificerad yrkesutbildning ha en ökning med 165 miljoner
              respektive 87 miljoner kronor.
            </seg>
          </u>
          <u>
            <seg>
              Sedan Socialdemokraternas budget lades fram den 7 oktober har
              jobbkrisen förvärrats. Därför har vi lagt fram ytterligare förslag
              om stimulanspaket som innehåller 30 000 fler platser. Det ingår
              inte i det här betänkandet, men jag hoppas att riksdagen kan hinna
              med att behandla motionen innan året är slut.
            </seg>
          </u>
          <u>
            <seg>
              Reinfeldts högskoleminister Lars Leijonborg har vid ett flertal
              tillfällen lovat att studiemedelshöjningen ska komma. Han har
              också lovat studentorganisationerna att inte behöva vänta tills
              den studiesociala utredningen är klar. Medan Leijonborg väntar
              på en utredning hinner studenterna både påbörja och avsluta sin
              utbildning. Nivåerna behöver höjas, inte utredas.
            </seg>
          </u>
          <u>
            <seg>
              När varslen duggar tätt och oron för vad som ska hända på svensk
              arbetsmarknad ökar för varje dag gör den moderatledda regeringen
              ingenting på området.
            </seg>
          </u>
          <u>
            <seg>
              Den bästa investering som vi kan göra för framgång handlar om
              utbildning, utbildning och utbildning. Sverige kan bättre.
            </seg>
          </u>
          <note>
            I detta anförande instämde Marie Granlund, Agneta Lundberg och
            Thomas Strand (alla s).
          </note>
          <note type="speaker">
            Anf. 132 AMINEH KAKABAVEH (v):
          </note>
          <u>
            <seg>
              Herr talman! I dagsläget står Sverige inför nya ekonomiska utmaningar.
              I och med den ekonomiska krisen och den ökande arbetslösheten
              behövs det en förstärkning av studiemedlen för att människor ska
              välja att studera.
            </seg>
          </u>
          <u>
            <seg>
              Kunskap är en grundläggande mänsklig och demokratisk rättighet.
              Högskoleutbildning måste därför vara tillgänglig för alla. För
              oss vänsterpartister är det en viktig målsättning att bredda rekryteringen
              till högskolan. En av de viktigaste åtgärderna för att minska
              den sociala snedrekryteringen är att skapa ett studiemedelssystem
              som ger social och ekonomisk trygghet.
            </seg>
          </u>
          <u>
            <seg>
              Forskning har visat att den sociala snedrekryteringen när det
              gäller ungdomar från familjer som tillhör arbetarklassen och är
              låginkomsttagare påverkas av lägre studiemedel och om bidragsdelen
              minskar i relation till lånedelen.
            </seg>
          </u>
          <u>
            <seg>
              Det finns ytterligare argument för ett starkare och generösare
              studiestöd då det framgår av kvalitetsredovisningarna för grundskolan
              för läsåret 2007/08 att det är stora skillnader mellan skolorna
              i Stockholms stadsdelar när det gäller hur många elever som blir
              godkända i alla ämnen. Det är en skillnad från 13 till 96 procent.
              Snittet i staden är 76 procent. Självfallet blir det stora skillnader
              senare i livet, och då behövs det ett starkare och generösare
              studiestöd. De fyra skolor som placerade sig sist var Rinkebyskolan,
              Rågsvedsskolan, Husbyskolan och Hjulstaskolan. Det säger sig självt
              vilka elever som har mest nytta av ett bra studiestöd längre fram
              i livet.
            </seg>
          </u>
          <u>
            <seg>
              Detta drabbar särskilt människor med utländsk bakgrund eftersom
              kvinnor och ungdomar inte är vana att låna pengar för att studera
              vidare. Jag talar av egen erfarenhet också. Jag fick varningar
              från mina släktingar, vänner och bekanta för att skuldsätta mig
              för livet. Som alla andra har jag gjort det. Det är en bra möjlighet
              för oss som tidigare inte har haft möjlighet och chans att studera
              på universitet.
            </seg>
          </u>
          <u>
            <seg>
              Problemet för fattiga kvinnor och ungdomar är att man inte kan
              klara sig på nuvarande studiemedel. Därför var jag och alla andra
              tvungna att jobba på helger och kvällar för att kunna betala hyra,
              studielitteratur och mat. Vi vet att priserna på mat och hyra
              i dag är flera gånger större än de var för åtta år sedan då jag
              studerade men ändå jobbade parallellt med mina studier för att
              klara av ekonomin.
            </seg>
          </u>
          <u>
            <seg>
              Herr talman! Sverige hade under lång tid ett relativt generöst
              studiestöd som dessutom genomgick kontinuerliga förbättringar.
              Detta hade positiva effekter och innebar att den sociala snedrekryteringen
              till högskolan minskade. Den utvecklingen har brutits eftersom
              studiemedlen har förlorat i värde och inte längre täcker studenternas
              levnadsomkostnader.
            </seg>
          </u>
          <u>
            <seg>
              Vi i Vänsterpartiet kommer att fortsätta att driva att studiemedlen
              måste höjas. För detta behövs egentligen ingen utredning. Vi vet
              alla att den ekonomiska situationen för studenterna redan är usel.
            </seg>
          </u>
          <u>
            <seg>
              Förra året gjorde Sveriges Radio en enkätundersökning bland riksdagsledamöter.
              Den visade att tre av fyra tyckte att studiemedlen borde höjas.
              Svaret från de borgerliga ledamöterna var då att man inte kunde
              göra allt på en gång. Det är klart att de redan välbeställda måste
              få sitt först med borttagande av förmögenhetsskatt, skattesänkningar,
              vårdnadsbidrag och avdrag för överklassens hushållsnära tjänster
              innan studenterna kanske kan närma sig den undre fattigdomsgränsen.
              Detta är inget annat än hyckleri.
            </seg>
          </u>
          <u>
            <seg>
              Just nu pågår en studiesocial utredning. Det blir intressant
              att se resultatet även om problemen med de studerandes ekonomi
              är välkända. Det behövs egentligen ingen utredning för att lösa
              de problemen. Det räcker att höja studiemedlen.
            </seg>
          </u>
          <u>
            <seg>
              Sedan finns det naturligtvis andra sociala problem som det kan
              finnas behov att analysera mer grundligt. Jag har förhoppningar
              men också förväntningar på att utredningen landar i förslag om
              höjda studiemedel.
            </seg>
          </u>
          <u>
            <seg>
              Tidigare forskning visar också att studenter har fått en standardsänkning,
              inte minst beroende på ökade boendekostnader. Socialstyrelsen
              konstaterar i sin socialrapport från 2006 att andelen fattiga
              studenter har ökat från 14 till 20 procent. Sifforna visar på
              ett akut behov av en förstärkning av studenternas ekonomi.
            </seg>
          </u>
          <u>
            <seg>
              Två av tre rektorer anser också att studiemedlen måste höjas
              för att studenterna ska ägna tid åt studier i stället för åt extrajobb.
              Detta måste också handla om kvaliteten på utbildningen.
            </seg>
          </u>
          <u>
            <seg>
              Herr talman! I vårpropositionen 2006 höjdes studiemedlen, visserligen
              bara med 300 kronor i månaden. Det var givetvis positivt men långt
              ifrån Vänsterpartiets krav som var en höjning på 1 500 kronor
              i månaden. Vi står fortfarande fast vid vårt krav att studiemedlen
              ska höjas med ytterligare 1 200 kronor i månaden från och med
              2009. För att minska de studerandes skuldsättning är det angeläget
              att öka bidragsdelen. Vänsterpartiet föreslår att det ska ske
              en successiv ökning av bidragsdelen till 42,4 procent av det totala
              beloppet 2011.
            </seg>
          </u>
          <u>
            <seg>
              Jag tycker att det är beklagligt att frågan inte är så angelägen
              för regeringen som verkar vilja beskära vägarna in till en högre
              utbildning.
            </seg>
          </u>
          <u>
            <seg>
              Herr talman! Heltidsstudier ska ses som en heltidssysselsättning.
              Det är viktigt för kvaliteten och också för en bred rekrytering
              till högre utbildning. Högre studier ska naturligtvis inte bara
              vara möjliga för dem som kan finansiera sina studier. Det är inte
              acceptabelt att det bara är de som själva kan finansiera sina
              studier som har möjlighet att studera. Studenten är inte fri som
              en fågel och kan inte bara leva på makaroner och nudlar. Vi vill
              inte ha det så. Det är viktigt att slå vakt om att även de som
              inte har rika föräldrar, som kan hjälpa till att finansiera studierna,
              har reella möjligheter att utbilda sig.
            </seg>
          </u>
          <u>
            <seg>
              Vi vet också att de studenter som har barn har små eller inga
              möjligheter att studera och dessutom ha ett eller två extraknäck
              vid sidan av studierna.
            </seg>
          </u>
          <u>
            <seg>
              Herr talman! Rekryteringsbidraget avskaffades av den borgerliga
              regeringen 2007 för dem med kort tidigare utbildning och svag
              ställning på arbetsmarknaden med motiveringen att det inte är
              rättvist att personer som är över 25 år och har gjort sitt inträde
              på arbetsmarknaden ska gynnas av studiestödssystemet. Med detta
              tog regeringen ett stort steg bort från principen om allas rätt
              till utbildning. För att kompensera detta som drabbade en grupp
              med stora utbildningsbehov måste fler få högre utbildningsnivå.
              Det hade också varit bra om rekryteringsbidraget hade funnits
              kvar eftersom det var tänkt att locka dem med kortare utbildning.
              Vänsterpartiet anser att rekryteringsbidraget var viktigt för
              att höja utbildningsnivån för dem som har kortast utbildning och
              därmed störst behov. Därför föreslår vi att rekryteringsbidraget
              ska återställas.
            </seg>
          </u>
          <u>
            <seg>
              Herr talman! Att erkänna att det finns klyftor i vårt samhälle
              är inte så svårt. Vi vet att alla inte har samma ekonomiska möjligheter
              eftersom alla inte har samma förutsättningar. För att jämna ut
              klyftorna måste vi satsa mer på vissa grupper av människor. Syftet
              med rekryteringsbidraget var att se till att de grupper som har
              kort tidigare utbildning och som står längre ifrån att ta steget
              att utbilda sig ges rätt till utbildning.
            </seg>
          </u>
          <u>
            <seg>
              Självklart kan man inte låta bli att reagera på regeringens ordval
              då man talar om rättvisa och likvärdighet när man upphäver rekryteringsbidragen.
              Rättvisa och likvärdighet handlar inte om att var och en ska ha
              lika mycket, utan det handlar om att utjämna skillnaderna.
            </seg>
          </u>
          <u>
            <seg>
              För Vänsterpartiet är principen om allas rätt till utbildning
              helig därför att kunskap är en demokratisk rättighet. Utbildning
              ska vara tillgänglig för alla. Därför är en viktig målsättning
              en bred rekrytering till högskolan.
            </seg>
          </u>
          <u>
            <seg>
              Regeringen har tagit bort studenternas rätt till a-kassa efter
              avslutade studier. Detta medför att studenter inte längre kommer
              att ha ett skyddsnät efter studierna. Övergången från studier
              till arbete blir ekonomiskt svårare för den som inte får arbete
              direkt efter examen, såvida man inte har en egen förmögenhet eller
              något annat att leva på. Detta främjar det som allianspartierna
              i valrörelsen kritiserade, nämligen att man fortsätter att studera
              medan man söker jobb. Detta är särskilt viktigt med tanke på hur
              situationen på arbetsmarknaden just nu ser ut.
            </seg>
          </u>
          <u>
            <seg>
              Man behöver inte dyka djupt i den borgerliga budgeten för att
              förstå att högre studier i framtiden kommer att bli en fråga om
              ekonomiska möjligheter. Allians för Sveriges studenter blir söner
              och döttrar till dem som redan har en ekonomiskt trygg situation.
              Den borgerliga politiken leder till att inte alla längre kommer
              att ha samma förutsättningar att förkovra sig i den akademiska
              världen. Därmed lägger regeringen grunden för ett ojämlikt samhälle
              med stora klasskillnader.
            </seg>
          </u>
          <u>
            <seg>
              Avslutningsvis vill jag betona att vi inte har några egna reservationer
              eftersom vi har en helt annan budget än regeringens. Därför har
              vi ett särskilt yttrande i detta betänkande.
            </seg>
          </u>
          <note type="speaker">
            Anf. 133 MATS PERTOFT (mp):
          </note>
          <u>
            <seg>
              Herr talman! Då är det åter dags att diskutera och debattera
              studiemedel. Trots att jag fortfarande känner mig ny i riksdagen
              finns det ingen fråga jag har diskuterat och debatterat så mycket
              som just frågan om studiemedel. Varför är det så? Jo, därför att
              det har getts löften i valrörelsen från åtminstone tre av fyra
              av alliansens partier om att höja det. Sedan är det Moderaterna
              som inte vill det och inte har talat om vad de vill egentligen.
              Ibland talar de om det, ibland inte. Det är lite olika.
            </seg>
          </u>
          <u>
            <seg>
              Ibland undrar jag hur det känns för Folkpartiet, Centerpartiet
              och Kristdemokraterna när ni har lovat det och det är tre av fyra
              partier som faktiskt har sagt det, men sedan blir det ändå ingenting.
              För ett år sedan debatterade vi här. Då sade Lars Leijonborg att
              han hade mandat att å hela alliansens vägnar utlova en höjning.
              Men den har inte kommit. Det är tyst. Och nu lär väl pengarna
              gå åt att klara av den kris som Sverige har hamnat i, som många
              säger är den värsta sedan 30-talet.
            </seg>
          </u>
          <u>
            <seg>
              Vi får se om det kommer någonting. Det vore ju trevligt om den
              här regeringen inte bara är de fagra löftenas regering utan även
              i verkligheten uppfyller löftena från åtminstone tre av fyra partier.
            </seg>
          </u>
          <u>
            <seg>
              Det här rimmar ju illa med den övriga politik som förs, när man
              sjunger kunskapens och utbildningens lov och att det är så viktigt
              att vi ska utbilda oss. Jag håller med helt. Det är viktigt. Sveriges
              möjligheter i den globaliserade världen handlar inte om lågpriskonkurrens.
              Det handlar om kunskapskonkurrens. Men man kan inte då komma och
              säga att det ska vara snabbare omsättning och att studenterna
              ska lära sig och bli färdiga snabbare men inte ge dem verktygen.
            </seg>
          </u>
          <u>
            <seg>
              Senast för ett halvår sedan gjorde SCB en undersökning som tydligt
              visade att de ekonomiska resurserna hindrar studenterna från att
              studera så effektivt och fort som de skulle kunna. Det är som
              att förespråka införandet av snabbhetspremier och samtidigt behålla
              fotbojorna, nämligen att inte ge de ekonomiskt rimliga resurserna.
              Det är ju helt absurt.
            </seg>
          </u>
          <u>
            <seg>
              Att Anders Borg och Fredrik Reinfeldt har mage att till exempel
              stå inför studenter och minnas nostalgiskt hur det var på 80-talet,
              då de studerade, och hur trevligt det var att leva på spagetti
              och ravioli! Det klarade man minsann.
            </seg>
          </u>
          <u>
            <seg>
              Det är ju patetiskt. Det är faktiskt en riktig fräckhet gentemot
              dagens studenter. Det är inte så att man inte kan. Jag har också
              levt på små resurser när jag studerade och även senare. Det är
              inte fråga om det. Men att kräva att man ska studera snabbt och
              effektivt och gå igenom hela utbildningen men samtidigt inte ge
              de resurser som behövs menar jag är att svika framtidens ungdomar,
              framtidens studenter och därmed kunskapen i Sverige. Det är det
              den här regeringen gör.
            </seg>
          </u>
          <u>
            <seg>
              Det är därför Miljöpartiet ända sedan valet och även i valet
              har stått fast. I varje budget har vi lagt fram exakt samma förslag,
              nämligen en höjning av bidragsdelen av studiemedlen på 900 kronor
              per månad, och det är det som vi fortfarande står fast vid.
            </seg>
          </u>
          <u>
            <seg>
              I motsats till alliansregeringen levererade s, v och mp under
              förra mandatperioden. Trots att det var ett sämre ekonomiskt läge
              levererade vi en höjning när det äntligen gick, och den hade vi
              gärna fortsatt med. Men den här regeringen levererar inte. Den
              ger bara löften. Den levererar allt möjligt annat, men inte så
              att studenterna får en rimlig chans att genomföra det de har åtagit
              sig, nämligen att skapa kunskap och bli utbildade.
            </seg>
          </u>
          <u>
            <seg>
              Vad vore en realistisk nivå? Ja, Miljöpartiets nivå på 900 kronor
              är densamma som Sveriges Förenade Studentkårer föreslår. Den är
              också samma nivå som Swedbanks analytiker har kommit fram till.
              De borde ändå klassas som någorlunda objektiva i den här frågan
              och inte partiska. Jag tror alltså att 900 kronor är en realistisk
              nivå, och den skulle jag vilja se att alliansen levererar i nästa
              budget. Det motsvarar inte precis vad något av era tre partier
              har lovat, men det är kanske lite mittemellan. Framför allt är
              det oberoende aktörer som har sagt att det här är vad som skulle
              behövas för att Sveriges studenter skulle ha en realistisk möjlighet
              att koncentrera sig på sina studier i stället för att koncentrera
              sig på alla sidojobb de måste ha för att klara studierna och finansiera
              sitt liv.
            </seg>
          </u>
          <u>
            <seg>
              Det är ju det som det handlar om: De kan inte koncentrera sig
              på sina studier för att de måste göra allt möjligt annat bredvid.
              Hur ska vi då kunna kräva att de ska studera fortare och bli färdiga
              snabbare? Det är ju ganska orimligt.
            </seg>
          </u>
          <u>
            <seg>
              Herr talman! Jag menar att det finns en realistisk möjlighet
              att genomföra det här. Pengarna finns ju. De har funnits i år.
              De finns kanske nästa år det vet vi ingenting om. Det är ju svårare
              redan nästa år, när konjunkturen sjunker som en sten, som den
              har gjort. Och egentligen är det ju så att chansen har funnits
              nu. Det blir svårare framöver. Men man kan säga att det här också
              vore ett sätt att få i gång konsumtionen. Det här är alltså min
              stora uppmaning.
            </seg>
          </u>
          <u>
            <seg>
              Liksom föregående två talare får jag säga att det här inte ryms
              inom den av riksdagen beslutade ramen, så vi har lagt fram ett
              särskilt yttrande om att vi står fast vid vårt krav på en höjning
              av bidragsdelen av studiemedlen på 900 kronor.
            </seg>
          </u>
          <u>
            <seg>
              Vi kommer att fortsätta att driva det kravet, och inte bara vi,
              utan även Sveriges Förenade Studentkårer driver det. Jag hoppas
              vi kommer till den punkt då det inte bara blir fagra löften och
              någon sorts minnenas studievärld av det hela utan en verklighet
              som alla kan vara stolta över.
            </seg>
          </u>
          <u>
            <seg>
              Jag vill inte nödvändigtvis göra partipolitik av detta. Jag vill
              att studenterna ska få realistiska möjligheter att skapa en framtid,
              och det har denna regering hittills förvägrat dem.
            </seg>
          </u>
          <note type="speaker">
            Anf. 134 PATRIK FORSLUND (m):
          </note>
          <u>
            <seg>
              Herr talman! Vi har under debatten kunnat ta del av oppositionens
              syn på alliansens politik. Jag ska alldeles strax bemöta den kritik
              som framkommit, men först tänkte jag säga några generella ord
              om studiestödssystemet.
            </seg>
          </u>
          <u>
            <seg>
              Först och främst är det viktigt att poängtera att Sverige har
              ett av världens mest generösa studiestödssystem. Det är lätt att
              glömma bort när debatten skenar i väg. På oppositionen låter det
              nästan som att vi har ett av världens sämsta system, men så är
              det förstås inte.
            </seg>
          </u>
          <u>
            <seg>
              Det var inte länge sedan jag själv var student och levde på studiemedel
              och den populära referensmaten nudlar. Det är säkerligen fler
              än jag i denna kammare som känner igen sig i det. Visst har många
              studenter onekligen en ekonomiskt svår situation. Här spelar givetvis
              många olika faktorer in. Politiken måste därför skapa förutsättningar
              för studenter att kunna förbättra sin ekonomiska situation på
              flera olika sätt.
            </seg>
          </u>
          <u>
            <seg>
              För att göra det har alliansregeringen tillsatt en studiesocial
              utredning. Den ska kartlägga och utreda bland annat studenters
              ekonomiska situation. Där kommer även framtida beloppsnivåer och
              fribeloppsnivåer in. Utgångspunkten är att systemet långsiktigt
              ska säkerställa en skälig levnadsstandard för de studerande i
              Sverige. Sådana långsiktiga lösningar kan inte hafsas ihop, som
              oppositionen föreslår. Det krävs mycket mer arbete än så. Att
              alliansen äntligen tillsatt utredningen har givetvis att göra
              med att vi är bekymrade över de studerandes ekonomiska och sociala
              situation. Systemet för studiemedel är mycket komplext och behöver
              utredas. Det tror jag att alla i kammaren kan vara överens om.
            </seg>
          </u>
          <u>
            <seg>
              Ett generöst studiemedelssystem måste skapa möjligheter för de
              studerande att till exempel arbeta vid sidan av studierna. I Sverige
              har vi under en längre tid haft en politik som missgynnat de studenter
              som valt att jobba extra lite grann. Konsekvensen av det har varit
              att många studenter förlorat en sidoinkomst, inte lyckats få in
              en fot på arbetsmarknaden och i vissa fall varit tvungna att ta
              svartjobb för att klara ekonomin. Den studiesociala utredningen
              ska bland annat se över fribeloppsgränsen för att möjliggöra för
              studenter att få det ekonomiskt bättre.
            </seg>
          </u>
          <u>
            <seg>
              En annan del av utredningen, kanske den viktigaste ur ett socialt
              perspektiv, handlar om att verkligen se över studenternas studiesociala
              tillvaro. Som jag nämnde tidigare har studenter många gånger en
              knepig situation, inte minst de studenter som har barn. Visserligen
              har Sverige fortfarande bland de mest generösa studiestöden i
              världen, men det betyder inte att allt är perfekt och vi sitter
              stilla i båten. Den studiesociala utredningen ska, förutom att
              se över den ekonomiska situationen för studenterna, även se över
              de studiesociala frågorna. Hur kan exempelvis studenthälsovården
              fungera bättre? Och hur kan studiestödssystemet bättre samspela
              med de övriga trygghetssystem som vi har i samhället?
            </seg>
          </u>
          <u>
            <seg>
              Herr talman! Det finns en hel del att göra när det kommer till
              de studerandes ekonomiska situation. En rad politiska beslut måste
              fattas på området för att förenkla studenternas tillvaro. Här
              står alliansen enad och kommer att fatta avgörande beslut, men
              besluten kan inte fattas förrän den studiesociala utredningen
              är klar. Oppositionen lyssnar dock inte på det örat. De väljer
              att i stället avkräva alliansen snabba, oövertänkta beslut. Därför
              tycker jag att vi i kammaren i dag ska se över oppositionens förslag.
            </seg>
          </u>
          <u>
            <seg>
              Till att börja med ska man komma ihåg att de tre partierna vid
              ett eventuellt regeringsskifte ska samarbeta. De ska regera tillsammans.
              Jag kan säga följande, herr talman: Utan att gå händelserna alltför
              mycket i förväg ser det ut att bli svårt att få det att gå ihop.
              De tre oppositionspartierna levererar avgrundsdjupa skillnader
              både i de förslag och i de belopp som de anslår. Det ger en tydlig
              signal till väljarna, nämligen att det inte finns en enad opposition
              i Sverige. Det finns en splittrad opposition. Väljarna vet med
              andra ord inte vad ett samarbete mellan dessa tre slutligen kommer
              att innebära.
            </seg>
          </u>
          <u>
            <seg>
              Oppositionspartierna säger sig vilja höja studiemedlen, men de
              vill höja med tre olika belopp. Vilka siffror är det då som studenterna
              ska förhålla sig till? Är det Socialdemokraternas ofinansierade
              375 kronor, Miljöpartiets 900 kronor i ökat bidrag eller Vänsterpartiets
              stora höjning på 1 200 kronor i månaden som de ska förhålla sig
              till?
            </seg>
          </u>
          <u>
            <seg>
              Socialdemokraterna säger sig vilja höja studiemedlen med 375
              kronor i månaden, men enligt det betänkande vi debatterar i dag
              har de i sin budget bara anslagit 520 miljoner kronor till det.
              Därför undrar man hur de får den matematiken att gå ihop. Om 418
              500 personer i Sverige fick studiemedel förra året visar en snabb
              matematisk beräkning att en höjning med 375 kronor i månaden är
              1 ½ miljard. Men Socialdemokraterna satsar bara 520 miljoner,
              vilket ger 125 kronor i månaden. Socialdemokraterna har med andra
              ord tappat bort en hel miljard. Det är att lura studenterna i
              Sverige.
            </seg>
          </u>
          <u>
            <seg>
              Det vore passande att begära replik på mig så att vi tillsammans
              kunde reda ut dessa siffror. Personligen tycker jag att det i
              en tid då det råder finanskris, som flera talare före mig nämnt,
              är än mer oroväckande att oppositionen lagt fram en så oseriös
              budget, en budget som sprätter i väg åt alla håll. Det Sverige
              behöver i dag är en ansvarsfull politik, och det tror jag att
              även landets studenter vill ha.
            </seg>
          </u>
          <u>
            <seg>
              Herr talman! Sammanfattningsvis vill jag poängtera att den studiesociala
              utredningen är tillsatt. Utredningen kommer att noga gå igenom
              de studerandes ekonomiska och sociala situation, och när den är
              klar kommer vi att fatta nödvändiga politiska beslut för att förenkla
              de studerandes situation.
            </seg>
          </u>
          <note>
            Med detta yrkar jag bifall till utskottets förslag i betänkandet
            och avslag på motionerna.
          </note>
          <note type="speaker">
            Anf. 135 MATS PERTOFT (mp) replik:
          </note>
          <u>
            <seg>
              Herr talman! Jag konstaterar att vi får en repris av förra årets
              debatt, där Moderaterna verkar vara det parti som inte vill ge
              besked. Nu vet jag inte hur det är. Kanske har Lars Leijonborg
              förlorat Moderaternas förtroende, men för ett år sedan sade han
              under motsvarande debatt i kammaren att han å hela alliansens
              vägnar kunde utlova en höjning av studiemedlen. Han sade dock
              inte när höjningen skulle komma. Det vore intressant att få veta
              om Moderaterna står bakom Lars Leijonborg eller om de känner någon
              sorts misstroende mot honom.
            </seg>
          </u>
          <u>
            <seg>
              Jag ska inte debattera Miljöpartiets hela budget. Vi lägger fram
              en ansvarsfull budget. Det har vi gjort under hela mandatperioden,
              och våra förslag är finansierade. Det finns många delar som man
              kan diskutera. Jag undrar till exempel om alliansen tänker ta
              möjligheten och äntligen komma fram till en blocköverskridande
              överenskommelse. När det gäller den studiesociala utredningen
              vore det en möjlighet. Den tillkom genom att Miljöpartiet och
              de borgerliga partierna under den förra mandatperioden lade fram
              ett sådant förslag. Hittills har det inte varit möjligt, men eftersom
              oppositionen är enig om att höja studiemedlen vore det en intressant
              möjlighet.
            </seg>
          </u>
          <u>
            <seg>
              Därför undrar jag: Står Moderaterna fortfarande bakom Lars Leijonborgs
              uttalande om att studiemedlen ska höjas under denna mandatperiod?
            </seg>
          </u>
          <note type="speaker">
            Anf. 136 PATRIK FORSLUND (m) replik:
          </note>
          <u>
            <seg>
              Herr talman! Vad roligt! Det är första gången i kammaren som
              jag får alla tre oppositionspartierna på mig. Det var inte lika
              heta frågor när försvarsutskottet debatterade strålningsbetänkandet.
            </seg>
          </u>
          <u>
            <seg>
              Mats Pertoft är orolig för hur Lars Leijonborg har det på Utbildningsdepartementet.
              Jag kan säga att han, precis som andra folkpartistiska statsråd,
              har Moderaternas fulla stöd för att driva den politik som han
              är satt att göra. På utbildningsområdet har alliansen ett stort
              program. Jag tror att det fanns 143 punkter i vårt valmanifest,
              det som vi gick till val på. Oppositionspartierna hade då regerat
              tillsammans i tolv år och hade väl inte en enda punkt i valrörelsen
              vad jag kommer ihåg.
            </seg>
          </u>
          <u>
            <seg>
              Mats Pertoft hävdar att Miljöpartiet alltid lägger fram ansvarsfulla
              budgetar. Jag är visserligen inte ekonom utan statsvetare, men
              jag har lett en del verksamheter med budgetansvar. Jag vet att
              för att få en ansvarsfull budget är en krona in en krona ut, gärna
              med lite vinst däremellan. Men riktigt så fungerar det inte när
              Miljöpartiet gör ansvarsfulla budgetar, utan där är det okej att
              gå back lite grann.
            </seg>
          </u>
          <u>
            <seg>
              Det gäller till exempel i fråga om studiemedlen. Miljöpartiet
              säger att de ska höja bidraget med 900 kronor i månaden, och det
              hade jag naturligtvis tagit emot när jag studerade, bara någon
              betalade för det. 900 kronor i månaden kostar 3,7 miljarder har
              vi räknat ut. Miljöpartiet hävdar att det kostar 3,6 miljarder,
              vilket inte stämmer. Miljöpartiet har alltså tappat bort 100 miljoner
              i sin budget.
            </seg>
          </u>
          <u>
            <seg>
              För ungefär en och en halv månad sedan presenterade Miljöpartiet
              och Socialdemokraterna en gemensam utbildningsplattform. Man lovade
              10 500 nya platser på KY, högskola och komvux. Men man glömde
              i Miljöpartiet att skicka med 600 miljoner kronor i ökade studiemedel.
              Ska de människor som ingår i Socialdemokraternas och Miljöpartiets
              nya utbildningssatsning inte få några studiemedel?
            </seg>
          </u>
          <note type="speaker">
            Anf. 137 MATS PERTOFT (mp) replik:
          </note>
          <u>
            <seg>
              Herr talman! Jag kan återkomma till de där miljarderna.
            </seg>
          </u>
          <u>
            <seg>
              Studiemedlen finns inräknade i detta. Frågan har tagits upp redan
              tidigare av Centerpartiet i en annan debatt som vi hade.
            </seg>
          </u>
          <u>
            <seg>
              Jag undrar fortfarande. Moderaterna svarar inte på min fråga.
              Det verkar inte som att ni har förtroende för Lars Leijonborgs
              löfte om höjda studiemedel. Jag vet att de andra allianspartierna
              har lovat det. Moderaterna har jag inte hört säga detta. Det innebär
              i praktiken en sorts misstroendevotum mot Lars Leijonborgs löfte,
              om ni inte också kan utlova en höjning av studiemedlen.
            </seg>
          </u>
          <u>
            <seg>
              Jag kan inte låta bli att påpeka en annan sak. Det må vara historia,
              men jag har fått tydliga besked, och jag vet också att det nämndes:
              När den studiesociala utredningen tillsattes utgick ett löfte
              från Lars Leijonborg till Sveriges Förenade Studentkårer om att
              detta inte skulle innebära att höjningen av studiemedlet skulle
              kopplas till att utredningen blev färdig. Det skulle kunna ske
              tidigare. Det löftet gavs personligen av Leijonborg till Elin
              Rosenberg, ordförande i SFS. Jag tycker att det är bedrövligt
              att man inte håller löftet.
            </seg>
          </u>
          <u>
            <seg>
              Fortfarande vill jag ha svar på min huvudfråga. Det blev precis
              samma teater som för ett år sedan, då Moderaterna vägrade svara
              och Lars Leijonborg svarade å deras vägnar. Men gäller hans ord?
              Har ni förtroendet? Har ni gett Lars Leijonborg mandat att utlova
              en höjning av studiemedlen? Det är min konkreta fråga.
            </seg>
          </u>
          <u>
            <seg>
              Vi på oppositionssidan har visat att vi har kunnat höja studiemedlen.
              Vi har lagt fram ett antal budgetar under ett antal år. Ni har
              inte höjt med en krona hittills. När kommer det?
            </seg>
          </u>
          <note type="speaker">
            Anf. 138 PATRIK FORSLUND (m) replik:
          </note>
          <u>
            <seg>
              Herr talman! Mats Pertoft hade svårt att höra när jag stod här
              fyra meter från honom och förklarade Moderaternas stöd för utbildningsminister
              Lars Leijonborg när han uttalade de där sakerna som Mats Pertoft
              frågar om.
            </seg>
          </u>
          <u>
            <seg>
              Men jag måste också säga att det är svårt för mig, som representerar
              Moderaterna, att stå och kommentera löften eller icke-löften som
              Mats Pertoft har hört eller inte hört på någon sammankomst där
              eventuellt SFS var med och där det kanske lovades att det skulle
              komma en höjning innan den studiesociala utredningen kom.
            </seg>
          </u>
          <u>
            <seg>
              Nu har vi tillsatt den studiesociala utredningen. Många av dem
              från den borgerliga sidan som sitter i den är med i kammaren i
              dag. Det går säkert att ställa frågor till dem efteråt. Jag sitter
              tyvärr inte med i den, men Moderaterna är en del av alliansen.
              Vi är fyra partier i alliansen, och vi är oftast alldeles hundraprocentigt
              överens. Vi har som sagt ett 143-punktsprogram som vi gick till
              val på. Det kommer vi att fullfölja. Det har bara gått två år
              in på denna mandatperiod. Vi har många mandatperioder med borgerlig
              regering att se fram emot. Jag tror nog att Mats Pertoft även
              i framtiden får chansen att ansluta sig och rösta ja till den
              borgerliga regeringens förslag på området.
            </seg>
          </u>
          <u>
            <seg>
              Men det är lite tråkigt att vi inte får något svar här i kammaren
              i dag. Om man ökar antalet platser med 10 500 på komvux, kvalificerad
              yrkesutbildning och högskola i Sverige får de 11 000 studenterna
              inte höjda studiemedel, eftersom Miljöpartiet har glömt att lägga
              med de pengarna i budgeten. Det tycker jag var tråkigt.
            </seg>
          </u>
          <note type="speaker">
            Anf. 139 CAROLINE HELMERSSON-OLSSON (s) replik:
          </note>
          <u>
            <seg>
              Herr talman! Jag såg fram emot det här anförandet. Jag känner
              inte Patrik Forslund sedan förut; han är ny i utskottet. Jag tyckte
              att det skulle bli väldigt intressant att lyssna.
            </seg>
          </u>
          <u>
            <seg>
              Jag var ute på alla hemsidor och letade efter olika förslag som
              partierna hade på området. Jag sitter själv i den studiesociala
              utredningen och har fått ta del av en del tankar och åsikter.
              Jag undrade vad partierna tycker, men jag hittade inte vad Moderaterna
              tyckte. Patrik Forslund sade inte så mycket om det, men redogjorde
              klart för utskottets ställningstagande.
            </seg>
          </u>
          <u>
            <seg>
              Det verkar vara intressant vad som har hänt två år bakåt i tiden
              och vad som kommer att hända två år framåt i tiden. Men jag tycker
              att vi ska fokusera debatten på vad som händer här och nu. Det
              är det som är viktigt. Det är bättre att vi trasslar ut den politik
              som alliansen för.
            </seg>
          </u>
          <u>
            <seg>
              Det enda förslag jag har sett att Moderaterna har på sina hemsidor
              och program är att ta bort fribeloppet. Anser Patrik Forslund
              att det är den bästa och enda åtgärden för att förbättra studenternas
              situation?
            </seg>
          </u>
          <note type="speaker">
            Anf. 140 PATRIK FORSLUND (m) replik:
          </note>
          <u>
            <seg>
              Herr talman! Jag vet inte vilka hemsidor Caroline Helmersson-Olsson
              har varit inne och surfat på. Personligen ser jag på olika hemsidor
              att till exempel Muf, Fria Moderata Studentförbundet och Moderaterna
              i Östergötland, Karlskrona och Dalarna har olika förslag.
            </seg>
          </u>
          <u>
            <seg>
              Jag tycker att regeringen har gjort många bra saker, till exempel
              genom att införa möjligheten till avdrag för hushållsnära tjänster.
              Det är en stor potentiell arbetsmarknad för landets studenter.
              Vi har sänkt skatten för dem som jobbar, den skatt som ni vill
              höja. Det är också bra för landets studenter som tjänar lite pengar.
              Att eventuellt avskaffa kårobligatoriet, höja fribeloppen eller
              höja studiebidragen vore också välkomna insatser, om jag själv
              fick avgöra. Men vi får se vad mina partikolleger och allianskolleger
              i den studiesociala utredningen tar upp.
            </seg>
          </u>
          <u>
            <seg>
              Vi som allians tar i alla fall ansvar. Vi har äntligen tillsatt
              denna utredning, något som ni inte gjorde. Vi tar grepp om hela
              situationen för de studerande, inte bara pengar, utan alla de
              studiesociala frågorna. Det kommer en utredning i mars eller april
              2009. Då kommer vi att leverera det som vi har sagt att vi ska
              leverera.
            </seg>
          </u>
          <u>
            <seg>
              Det som däremot är intressant här i dag är ert särskilda yttrande,
              som vi bland annat debatterar i betänkandet. Där står det att
              ni bland annat ska belasta anslaget Studiemedel m.m. med 669 miljoner
              kronor utöver de 550 miljoner kronor som ni senare sänkte till
              520 miljoner kronor för att finansiera komvux, KY och högskolan
              i Sverige. Men de 669 miljoner kronor som ni skriver om i löpande
              text finns inte med någonstans i någon budget vare sig i motionen
              till finansutskottet eller i motionen till utbildningsutskottet.
              Var kommer de 669 miljoner kronorna in?
            </seg>
          </u>
          <note type="speaker">
            Anf. 141 CAROLINE HELMERSSON-OLSSON (s) replik:
          </note>
          <u>
            <seg>
              Herr talman! Eftersom våra budgetförslag blir avslagna tycker
              jag att det är mycket bättre att vi diskuterar den budget som
              gäller.
            </seg>
          </u>
          <u>
            <seg>
              Jag fick mycket svar från Patrik Forslund om olika saker man
              kan göra för att förbättra för studenterna. Men jag hörde inget
              om att höja nivåerna i studiemedlet.
            </seg>
          </u>
          <u>
            <seg>
              Jag tänker åter på fribeloppet. Regeringen har gjort en stor
              affär av att jobba med bidragsfusk i trygghetssystemen. Förra
              veckan beslutade riksdagsmajoriteten att ta bort skyldigheten
              att redovisa sin förmögenhet. Om man också tar bort fribeloppet,
              vad är det för sorts kontrollsystem som behöver sättas in då så
              att inte en person skriver in sig på en utbildning i syfte att
              komma åt ett förmånligt lån? Hur har ni tänkt få ihop det här
              bygget? Jag är intresserad av vad Moderaterna har för förslag.
            </seg>
          </u>
          <note type="speaker">
            Anf. 142 PATRIK FORSLUND (m) replik:
          </note>
          <u>
            <seg>
              Herr talman! Alliansens budget går ihop på det sättet att vi
              kan räkna plus och minus, Caroline Helmersson-Olsson. När man
              får fler människor som jobbar får man ökade skatteintäkter. De
              skatteintäkterna kan man använda till att finansiera satsningar
              på jobb, välfärd, infrastruktur och miljö till exempel.
            </seg>
          </u>
          <u>
            <seg>
              Vi återgår till Socialdemokraternas budgetpolitik, som är lite
              spännande. Man kan jämföra det med när man var liten och gick
              på fredagen och handlade med mamma i affären.
            </seg>
          </u>
          <u>
            <seg>
              Mamma, jag vill ha godis!
            </seg>
          </u>
          <u>
            <seg>
              Nej, du får lördagsgodis i morgon.
            </seg>
          </u>
          <u>
            <seg>
              Hur mycket lördagsgodis får jag då?
            </seg>
          </u>
          <u>
            <seg>
              Du får tio kilo lördagsgodis i morgon.
            </seg>
          </u>
          <u>
            <seg>
              Jättebra! Man väntar till lördagen och går till godisaffären
              med mamma.
            </seg>
          </u>
          <u>
            <seg>
              Mamma, får jag tio kilo godis?
            </seg>
          </u>
          <u>
            <seg>
              Nej, det har inte jag några pengar för.
            </seg>
          </u>
          <u>
            <seg>
              Men det sade du i går!
            </seg>
          </u>
          <u>
            <seg>
              Ja, men i går var i går!
            </seg>
          </u>
          <u>
            <seg>
              Det är jättelätt att lova en sak. Men sedan måste man ha pengarna
              till det också. Ni har till exempel lovat Sveriges studenter 375
              kronor i månaden, men har bara skickat med 125 kronor i månaden.
              I ärlighetens namn har ni skrivit i ert särskilda yttrande att
              medel finns avsatta för detta inom ramen för ert förslag. Det
              är hedervärt att ni finansierar den delen.
            </seg>
          </u>
          <u>
            <seg>
              Men ni har också skrivit att anslaget Studiemedel m.m. belastas
              med 170 miljoner kronor respektive 100 miljoner kronor. Ni vill
              ha en ökning av samma anslag på grund av ökat antal studieplatser
              med 147 miljoner kronor, samt på grund av fler platser inom kommunal
              vuxenutbildning och kvalificerad yrkesutbildning med 165 respektive
              87 miljoner kronor. Men den meningen avslutas inte med för detta
              finns medel avsatta. Det är jättelätt att lova något på fyra rader
              utan att avsätta några pengar.
            </seg>
          </u>
          <u>
            <seg>
              Det är detta jag menar. Är man student finns det bara ett pålitligt
              alternativ i Sverige. Det är alliansen, som har tillsatt en utredning
              som kommer att leverera konkreta förslag. Vi kommer att leverera
              det som vi har gått till val på. Ni skriver bara saker, men skickar
              inte med några pengar. Det är inte ärligt.
            </seg>
          </u>
          <note type="speaker">
            Anf. 143 PER LODENIUS (c):
          </note>
          <u>
            <seg>
              Herr talman! Jag håller med de tidigare talarna om att det finns
              ett behov av en bättre ekonomi för den som studerar. Men det behovet
              har funnits under många år. Det handlar inte enbart om beloppet
              på studiebidraget eller studielånet.
            </seg>
          </u>
          <u>
            <seg>
              Centerpartiet vill se en höjning av studiestödet under mandatperioden.
              Men systemet är så mycket mer komplext än så. Förutom beloppsnivåerna
              handlar det om hur stort fribeloppet ska vara och om vi över huvud
              taget ska ha ett fribelopp. Det kan också handla om Centrala studiestödsnämndens,
              CSN:s, roll och om hur samverkan med andra sociala trygghetssystem
              kan ske, med mera.
            </seg>
          </u>
          <u>
            <seg>
              Centerpartiet satsar på vuxenutbildning och högskola. Det är
              viktiga områden för oss. I finanskrisens spår kommer vi med säkerhet
              också att se ett ökat behov av utbildning. Utbudet av platser
              i vuxenutbildning behöver dock bli mer avhängigt efterfrågan och
              behovet på arbetsmarknaden. Kommunerna har också ett eget ansvar
              när det gäller att satsa på fler utbildningsplatser inom komvux.
              Här måste varje kommun se till det lokala behovet.
            </seg>
          </u>
          <u>
            <seg>
              Vuxenutbildningen är en viktig del i det livslånga lärandet och
              en fråga som Centerpartiet arbetar för sedan långt tillbaka. Vuxenutbildningen
              är ett viktigt verktyg för den som vill lägga till något som fattas
              i sin utbildning eller ändra inriktning på sin jobbkarriär. Nu
              kommer också yrkeskomvux, som Centerpartiet arbetat starkt för,
              som ett utbildningsalternativ. Lägg därtill möjligheten till eftergymnasial
              yrkesutbildning genom Yrkeshögskolan, som regeringen precis lagt
              fram en proposition om.
            </seg>
          </u>
          <u>
            <seg>
              I budgetpropositionen finns angående studiestöd, som vi här debatterar,
              också en höjning av medlen bland annat med hänsyn till att fler
              ges möjlighet till utbildning i och med dessa satsningar på yrkesutbildningen.
              Dessa satsningar tillsammans med mer resurser till forskning och
              innovationer bidrar till att vi är förberedda för den lågkonjunktur
              vi nu går in i.
            </seg>
          </u>
          <u>
            <seg>
              Men för att utbildningssystemet ska fungera behövs också ett
              flexibelt, fungerande och rättvist studiemedelssystem. Studiestöden
              har dock inte följt den allmänna kostnadsutvecklingen. Problemet
              ligger bland annat i att kostnaderna för boende har ökat utan
              att det har märkts på studiestödsnivåerna.
            </seg>
          </u>
          <u>
            <seg>
              En höjning av studiebidraget och förändring av fribeloppet skulle
              underlätta för många att på ett smidigt sätt kunna genomföra sina
              studier och även påbörja studier under senare skeden i livet.
              Det bör på ett smidigt sätt gå att varva studier med förvärvsarbete.
            </seg>
          </u>
          <u>
            <seg>
              Herr talman! Det jobbskatteavdrag som har införts gynnar de studenter
              som vill arbeta vid sidan om. Arbetsgivaravgifterna har också
              sänkts för unga, och mer flexibla anställningsregler för visstids-
              och säsongsanställda har också införts. Det här gynnar studenter
              som vill arbeta extra under studietiden eller som nyligen tagit
              examen. Det ger också ökade skatteintäkter till ekonomin.
            </seg>
          </u>
          <u>
            <seg>
              Det är inte rimligt att en student som vill och har möjlighet
              att arbeta vid sidan av studierna ska straffas för det. En höjning
              av fribeloppet är en viktig komplettering till höjning av studiemedlet.
              Fribeloppet är ett hinder för studenter att kunna dryga ut sin
              ekonomi och inte minst att också kunna skaffa sig kontakter med
              arbetslivet under studietiden. Centerpartiet kan tänka sig att
              även se över möjligheten att helt ta bort fribeloppet för exempelvis
              lånedelen.
            </seg>
          </u>
          <u>
            <seg>
              Systemet för finansiering av sina egna studier behöver vara enkelt
              att förstå och inte skapa extra krångel och oro för den som studerar.
              Att då behöva tacka nej till jobb under perioder av studierna
              då man kanske har möjlighet att jobba extra, på grund av risken
              att passera gränsen för fribelopp, skapar bara onödig oro och
              stress.
            </seg>
          </u>
          <u>
            <seg>
              Viktigt är dock att ha med sig när det gäller finansiering av
              studier, särskilt i dessa tider med finansoron över världen, att
              höjningar och andra förändringar av studiestödet måste vara ekonomiskt
              hållbart och försvarbart för den svenska ekonomin. Det är också
              viktigt att studiestödet samverkar med andra bidragsformer och
              ekonomiska system och är hållbart över tid.
            </seg>
          </u>
          <u>
            <seg>
              Herr talman! Centerpartiet ser gärna en höjning av studiestödet
              som ett sätt att förbättra situationen för den som studerar. Det
              är ingen nyhet. Det är dock inte enbart en höjning av själva studiemedlet
              som skapar en förbättrad ekonomi och tryggare liv för den studerande.
            </seg>
          </u>
          <u>
            <seg>
              De frågor jag här har tagit upp är viktiga att belysa både noggrant
              och ordentligt. Till våren ska den studiesociala kommittén, som
              tillsatts för att göra denna noggranna och ordentliga genomlysning,
              presentera sitt slutbetänkande.
            </seg>
          </u>
          <u>
            <seg>
              I kommittédirektiven kan man bland annat läsa: När det gäller
              möjligheten att kombinera arbete med studier innebär de så kallade
              fribeloppsgränserna inom studiemedelssystemet att studerande i
              vissa fall inte kan förbättra sin levnadsstandard så mycket som
              han eller hon önskar. Den studerande riskerar också att få en
              onödigt stor skuldbörda. Beloppsnivåer och fribelopp inom studiemedelssystemet
              behöver därför ses över.
            </seg>
          </u>
          <u>
            <seg>
              Bland annat ska man alltså i kommittén överväga hur framtida
              beloppsnivåer och fribelopp inom studiemedelssystemet ska se ut.
              Det är nu inte enbart fribeloppet som kommittén ska ägna sig åt,
              precis som Patrik Forslund sade i sitt anförande. Kommitténs uppdrag
              är självklart mycket större än så.
            </seg>
          </u>
          <u>
            <seg>
              Det kan ändå sammanfattas med att kommittén ska föreslå åtgärder
              vad gäller studerandes ekonomiska och sociala situation, detta
              med utgångspunkt i att studiemedelssystemet och de sociala trygghetssystemen
              ska samverka på optimalt sätt.
            </seg>
          </u>
          <u>
            <seg>
              Studenters sociala och ekonomiska villkor påverkas och är beroende
              av ett flertal faktorer. Centerpartiet genomför tillsammans med
              övriga allianspartier en rad nödvändiga reformer för att underlätta
              för studenter att påbörja studier men även att genomföra sina
              studier. Genom den studiesociala kommittén kommer en ordentlig
              översyn av dessa frågor att göras, och det behövs!
            </seg>
          </u>
          <u>
            <seg>
              Centerpartiet har till kommittén spelat in de synpunkter jag
              här tagit upp i mitt anförande, och jag ser med stort intresse
              fram mot kommitténs slutbetänkande som ska komma i mars.
            </seg>
          </u>
          <note>
            Med det, herr talman, yrkar jag bifall till utbildningsutskottets
            förslag i betänkande UbU2.
          </note>
          <note type="speaker">
            Anf. 144 CAROLINE HELMERSSON-OLSSON (s) replik:
          </note>
          <u>
            <seg>
              Herr talman! Jag vill tacka Per Lodenius. Det inlägg som du hade
              nu var väldigt tydligt om vad Centerpartiet vill. Jag vill också
              ge en eloge till hemsidan. Man kan där tydligt utläsa vad Centerpartiet
              vill.
            </seg>
          </u>
          <u>
            <seg>
              Det är ett förslag som Centerpartiet har som jag skulle vilja
              höra lite mer om. Det gäller förslaget om att avveckla CSN och
              lägga ut lånen på bankerna. Med tanke på vad vi har lärt oss den
              senaste tiden måste jag ställa en fråga.
            </seg>
          </u>
          <u>
            <seg>
              Är det fortfarande aktuellt och en bra idé? Vill Per Lodenius
              och Centerpartiet att studenterna ska bli ännu mer beroende av
              konjunkturen?
            </seg>
          </u>
          <note type="speaker">
            Anf. 145 PER LODENIUS (c) replik:
          </note>
          <u>
            <seg>
              Herr talman! Caroline Helmersson-Olsson tar upp frågan om CSN:s
              framtid. Vi har mycket riktigt, som Caroline Helmersson-Olsson
              också säger, ett stämmobeslut om att vi ska se på möjligheterna
              att bankerna kan ta över studielånen.
            </seg>
          </u>
          <u>
            <seg>
              Det handlar om att kunna ha en frihet att välja hur man ska kunna
              ta sina lån och också se över systemen där vi har professionella
              anordnare som ska kunna sköta studielånen. Jag vet inte hur det
              ser ut just i dagsläget. Det är också viktigt att vi låter det
              gå in i Studiesociala kommitténs arbete.
            </seg>
          </u>
          <u>
            <seg>
              Eftersom jag vet att Caroline Helmersson-Olsson sitter med i
              kommittén tror jag att det möjligen har varit uppe i kommitténs
              diskussioner. Jag vill inte föregripa vad ni kommer att presentera
              i mars.
            </seg>
          </u>
          <note type="speaker">
            Anf. 146 CAROLINE HELMERSSON-OLSSON (s) replik:
          </note>
          <u>
            <seg>
              Herr talman! Jag vet inte riktigt hur det fungerar i sådana kommittéer,
              men jag tror inte att vi här i kammaren ska diskutera vad vi diskuterar
              i kommittén. Men det finns naturligtvis i kommitténs direktiv.
            </seg>
          </u>
          <u>
            <seg>
              Det är ändå lite intressant att i det här läget fråga en gång
              till. Jag har själv inte satt mig in i den amerikanska krisen.
              Men S-studenter, vårt ungdomsförbund, har gjort det. Det handlar
              om hur det har påverkat de amerikanska studielånen.
            </seg>
          </u>
          <u>
            <seg>
              Vad jag förstår finns i dag ungefär en fjärdedel av lånen hos
              privata banker. Man har berättat för mig om likheten mellan studielånen
              och de numera världsberömda bostadslånen.
            </seg>
          </u>
          <u>
            <seg>
              Vad tror Centerpartiet och Per Lodenius att det kommer att betyda
              för Sverige om ert förslag går igenom? Själv tror jag att vid
              en framtida finanskollaps skulle det bli mycket dyrt för staten
              att rädda även studielånsmarknaden från sig själv.
            </seg>
          </u>
          <note type="speaker">
            Anf. 147 PER LODENIUS (c) replik:
          </note>
          <u>
            <seg>
              Herr talman! Caroline Helmersson-Olsson släpper inte detta med
              CSN:s framtid, och det är berättigade frågor. Det som ligger i
              vårt förslag är att systemet som sådant inte kommer att se så
              mycket annorlunda ut än i dag. Men det är däremot bankerna som
              är kunniga i att distribuera och jobba med pengar och lån på detta
              sätt som ska distribuera dessa lån. Staten kommer samtidigt fortfarande
              att finnas med som garant.
            </seg>
          </u>
          <u>
            <seg>
              Herr talman! Denna fråga behandlas i den studiesociala kommitténs
              arbete. Det är egentligen inte så mycket mer att lägga in i frågan.
            </seg>
          </u>
          <note type="speaker">
            Anf. 148 MATS PERTOFT (mp) replik:
          </note>
          <u>
            <seg>
              Herr talman! Det är en intressant diskussion även om den har
              förts förr.
            </seg>
          </u>
          <u>
            <seg>
              Miljöpartiet är också för att höja fribeloppsgränsen. Det vore
              vettigt. Det finns dock en stor fara i den diskussionen, nämligen
              att man använder det som undanflykt för att inte höja studiemedlen.
            </seg>
          </u>
          <u>
            <seg>
              Jag återkommer till min fråga som jag ställde till Moderaterna.
              Jag vet att Centerpartiet förespråkar en höjning av studiemedlen.
              Jag får svar från alla de borgerliga partierna utom Moderaterna.
              Hur ska ni hantera att ni är så oeniga i alliansen? Annars brukar
              ni framhäva det som ert stora varumärke. Vad tänker Centern göra
              för att se till att Moderaterna ställer upp på Lars Leijonborgs
              löfte, nämligen att höja studiemedlen? Det är faktiskt intressant
              för studenterna att få reda på det.
            </seg>
          </u>
          <u>
            <seg>
              Samtidigt får man för min del gärna höja fribeloppet. Det tror
              jag att vi i Miljöpartiet kommer att rösta för. Vi vill dock framför
              allt få upp studiemedlen. Swedbank med flera som inte är studentorganisationer
              har räknat ut att Sveriges studenter skulle behöva ca 900 kronor
              mer i månaden för att ha ett drägligt liv och kunna genomföra
              sina studier på ett korrekt och bra sätt.
            </seg>
          </u>
          <note type="speaker">
            Anf. 149 PER LODENIUS (c) replik:
          </note>
          <u>
            <seg>
              Herr talman! Mats Pertoft ställde tidigare samma fråga till Patrik
              Forslund. Jag ser inte den motsättning inom alliansen som Mats
              Pertoft ser. Det kanske beror på att jag träffar mina allianskolleger
              mer och för en diskussion med dem.
            </seg>
          </u>
          <u>
            <seg>
              Till Studiesociala kommittén har man spelat in just att se över
              hur beloppsgränsen till studiestödet ska kunna höjas. Dessutom,
              precis som Patrik Forslund sade, är studiestödet relativt generöst
              här i Sverige men kan bli mycket bättre. Återigen: Studiesociala
              kommittén har detta på sitt bord.
            </seg>
          </u>
          <u>
            <seg>
              Samtidigt är det inte enbart höjningen av studiestöd det handlar
              om. Det är många fler delar. Därför är det så viktigt att vi har
              tillsatt Studiesociala kommittén något som majoriteten före valet
              inte lyckades få fram. Därför är det viktigt att vi väntar in
              den.
            </seg>
          </u>
          <u>
            <seg>
              Det är en lite rolig fråga till alliansen när vi kan visa att
              vi samtliga jobbar inom Studiesociala kommittén för att kunna
              höja studiestödet och fribeloppet och så vidare. Men tittar man
              på vad oppositionen kommer med kan man verkligen se att det är
              splittrat mellan er. Vad är det som oppositionen ska föra fram
              vid valet om några år?
            </seg>
          </u>
          <note type="speaker">
            Anf. 150 MATS PERTOFT (mp) replik:
          </note>
          <u>
            <seg>
              Vi kommer säkert att i god tid före valet leverera de svar väljarna
              vill ha. Backar vi fyra år i tiden var alliansen inte heller någon
              allians, utan det tog sin lilla tid. Allting kommer säkert tids
              nog.
            </seg>
          </u>
          <u>
            <seg>
              Eftersom alliansen betonar sin enighet undrar jag hur man ska
              bära sig åt för att få till det när det gäller studiestödet. Ni
              hade inte med det i ert valprogram; det är jag medveten om. Men
              er gemensamma minister Lars Leijonborg lovade i denna kammare
              för ett år sedan att han å hela alliansens vägnar skulle kunna
              utlova en höjning av studiemedlen.
            </seg>
          </u>
          <u>
            <seg>
              Eftersom jag nu märker att ett parti inte verkar vara överens
              med Lars Leijonborg måste jag fråga er andra hur ni ska hantera
              detta. Det är lite märkligt att få sådana olika svar från fyra
              partier som regerar ihop, som sitter i en gemensam regering.
            </seg>
          </u>
          <u>
            <seg>
              Jag kan bara konstatera att det inte verkar finnas något svar
              från Centerns sida om hur man ska hantera denna fråga.
            </seg>
          </u>
          <note type="speaker">
            Anf. 151 PER LODENIUS (c) replik:
          </note>
          <u>
            <seg>
              Herr talman! Men, Mats Pertoft, jag har svarat flera gånger på
              detta. Vi har Studiesociala kommittén. Den har i uppdrag att se
              över hur man ska kunna höja studiestödet och fribeloppet och hur
              man i stort ska se över den studiesociala situationen för studenterna.
              Det är väl ett klart svar om något.
            </seg>
          </u>
          <note type="speaker">
            Anf. 152 CHRISTER NYLANDER (fp):
          </note>
          <u>
            <seg>
              Herr talman! Jag tyckte att Amineh Kakabaveh hade en mycket bra
              ingång i sitt anförande där hon tog upp situationen i grundskolorna.
              Hon funderade på vad det innebär att det är så stora skillnader
              i grundskolorna i, tror jag, Stockholm. Slutsatsen av det får
              inte bara vara att vi ska ha ett bra studiestödssystem. Den viktiga
              slutsatsen är att se att vi behöver rusta upp hela det svenska
              utbildningssystemet från förskola, grundskola och gymnasium till
              högskolan. Vi måste se helheten. Att bara titta på studiestödssystemet
              och tro att det är där man ska fånga upp problemen i grundskolan
              är att kasta bensin på en brinnande brasa.
            </seg>
          </u>
          <u>
            <seg>
              Jag håller helt med de talare som tidigare har sagt att Sverige
              behöver ett bra studiestödssystem. Det är viktigt av två skäl,
              dels för svensk konkurrenskraft så att vi har möjlighet att konkurrera
              på en global marknad och säkra vårt välstånd på långt sikt, dels
              för den enskilda människans utveckling att ha chans att ta makten
              över sitt eget liv och kunna gå in på högskolan och plugga det
              man själv är intresserad av och därmed också få makt att formulera
              vilket yrkesliv man vill ha framöver. Dessa båda perspektiv är
              viktigt att ha med när man diskuterar studiestödssystemet.
            </seg>
          </u>
          <u>
            <seg>
              Vi ska ha ett studiestödssystem som är tillräckligt generöst,
              som gör det möjligt för alla som vill att studera, som ser till
              att vi bryter det sociala arvet och inte minst ser till att de
              vars föräldrar inte har pluggat kan börja plugga om de vill. Vi
              ska ha ett studiestödssystem som är enkelt, obyråkratiskt och
              förutsägbart.
            </seg>
          </u>
          <u>
            <seg>
              Jag noterade att Socialdemokraternas företrädare i debatten sade
              att vi inte skulle ha ett generellt system. Jag tror att det är
              viktigt att vi har det, att vi har en tydlighet i systemet som
              gör att man redan tidigt kan se vad beslutet att studera innebär.
            </seg>
          </u>
          <u>
            <seg>
              Det måste också fungera ihop med det övriga sociala välfärdssystemet.
              Studenterna ska också ha en chans att klara sin situation i de
              fall där man glider utanför den normala ramen för studenter.
            </seg>
          </u>
          <u>
            <seg>
              Vi ska se till att vi har ett studiestödssystem som ger en chans
              till dem som behöver plugga in grundskolan, komvux men också högskolan
              framöver.
            </seg>
          </u>
          <u>
            <seg>
              Det är många krav vi ska ställa på ett bra studiestödssystem.
              Mycket av det som jag har nämnt funderar Studiesociala kommittén
              på just nu.
            </seg>
          </u>
          <u>
            <seg>
              Vi har tid på oss fram till mars nästa år. En del av de punkter
              som finns med i kommittén är, vilket förvånar mig, lite krångligare
              än vad man hade trott och förväntat sig. Jag tror att man ska
              ta dessa frågor med en ganska stor portion allvar och låta det
              ta tid så att vi får ett bra system. Ingen är förtjänt av att
              vi får ett system som är ett hastverk. Vi måste få ett stabilt
              bygge. Det är inte minst viktigt för dem som senare väljer att
              studera.
            </seg>
          </u>
          <u>
            <seg>
              Vi diskuterar många frågor i Studiesociala kommittén och i betänkandet.
              De flesta tycker förstås att det är intressant att diskutera studiestödssystemets
              nivå när det gäller pengar och vilket bidrag man ska få. Folkpartiets
              ståndpunkt är klar. Vi tycker att studenterna har halkat efter.
              Det tyckte vi redan när Mats Pertoft och andra försökte höja studiemedlet
              under förra mandatperioden men inte lyckades. Vi tycker det fortfarande.
              Vi tycker också att fribeloppet är snålt tilltaget.
            </seg>
          </u>
          <u>
            <seg>
              Herr talman! Det är ändå viktigt att vi tittar på hela betänkandet.
              Vi har ett utgiftsområde som omfattar 21 miljarder kronor. Det
              är mycket pengar. Det är en fin del av det svenska välfärdssystemet,
              tycker jag och Folkpartiet. Det är ett utgiftsområde som vi med
              detta beslut dessutom utökar med drygt 1 miljard kronor.
            </seg>
          </u>
          <u>
            <seg>
              Polisutbildningen får fler platser för att klara målet om 20
              000 poliser 2010. Vi gör en satsning nästa år på yrkesutbildning
              som är extremt viktig för att fler ska få chansen att klara jobben.
              Det är en mycket väl tajmad och välbehövlig satsning. För att
              antalet studenter ska öka behöver också studiemedlet öka.
            </seg>
          </u>
          <u>
            <seg>
              Under nästa år görs en rejäl satsning på yrkeshögskola i Sverige
              med eftergymnasiala yrkesutbildningar. 18 miljoner kronor extra
              satsas för att matcha detta med studiemedel.
            </seg>
          </u>
          <u>
            <seg>
              Så här kan jag fortsätta eftersom Sverige har en regering som
              satsar på utbildningssystemet. Som en spegel av detta skriver
              vi upp budgeten för studiemedel. Det är viktigt att vi har den
              tydliga kopplingen inte bara i majoritetens budget utan också
              i oppositionens budget.
            </seg>
          </u>
          <u>
            <seg>
              Min personliga bedömning är att vi kommer att behöva göra ännu
              mer på yrkesutbildningssidan framöver. Inte minst med tanke på
              situationen på arbetsmarknaden just nu måste vi ha beredskap för
              att möta kommande krav på arbetsmarknaden med utbildning, utbildning
              och utbildning.
            </seg>
          </u>
          <u>
            <seg>
              Jag tycker också att man ska granska oppositionens budgetar.
              Jag förstår att Socialdemokraterna inte gärna pratar om sin egen
              budget, men det spretar mycket på oppositionens sida. Sossarna
              vill ha 1,2 miljarder mer, Miljöpartiet vill ha 3,6 miljarder
              och Vänstern 3,7 miljarder. Det är tur att det inte finns fler
              oppositionspartier eftersom vi inte vet vad summan hade hamnat
              på till sist. Ni verkar tävla om att öka utgifterna.
            </seg>
          </u>
          <u>
            <seg>
              Låt oss titta på studiestödet till studenter med barn. Socialdemokraterna
              vill ha en exakt höjning på 738 kronor i månaden, inte 700 kronor
              och inte 800 kronor utan exakt 738 kronor. Varför har ni landat
              på just den summan? Vad tycker ni om att era vänner i oppositionen
              inte alls vill höja studiemedelsbidraget för dem med barn?
            </seg>
          </u>
          <u>
            <seg>
              Hur ska Vänsterpartiet få ihop det? I går drog ni tillbaka om
              jag förstod nyheterna rätt det som ska finansiera era utgifter.
              Ni vill inte längre höja skatten för låg- och medelinkomsttagare.
              Men då kan man inte heller lova ökade utgifter. På något sätt
              måste också en oppositionsbudget gå ihop.
            </seg>
          </u>
          <note type="speaker">
            Anf. 153 AMINEH KAKABAVEH (v) replik:
          </note>
          <u>
            <seg>
              Herr talman! När jag började med att poängtera, Christer Nylander,
              att det finns problem i grundskolorna i vissa områden i förorterna,
              handlade det inte om att den enda lösningen för mig, Vänsterpartiet
              eller hela oppositionen är högre studielån och bidrag. Det är
              en annan diskussion som kanske inte ingår i det här betänkandet,
              nämligen hur situationen är för grundskolan och skolan generellt.
            </seg>
          </u>
          <u>
            <seg>
              Jag måste också få poängtera min kritik mot ditt parti och alliansen
              när det gäller vuxenutbildning. Även om människor har misslyckats
              när de var små ska de få en möjlighet som vuxna. Tyvärr har alliansen
              skurit ned med 600 miljoner kronor årligen de kommande åren för
              komvux. Det är ett tecken på att man vill ha skillnaderna. Det
              finns familjer som helt enkelt inte har möjlighet att stödja sina
              barn. Klasskillnaderna och fördelningen av resurser skiljer sig
              mellan olika skolor i olika delar av landet och inom staden Stockholm,
              vilket påverkar möjligheterna. Med den här regeringen kommer klyftorna
              att öka. Därför behövs en möjlighet till vidareutbildning och
              komplettering senare i livet.
            </seg>
          </u>
          <note type="speaker">
            Anf. 154 CHRISTER NYLANDER (fp) replik:
          </note>
          <u>
            <seg>
              Herr talman! Jag håller med om att det är stora skillnader i
              resultaten i grundskolan. Det finns också stora skillnader inom
              en skola och inom en klass. Tyvärr har den förda skolpolitiken
              inneburit att man cementerar klasskillnader. Det är de som har
              föräldrar som inte själva har pluggat som har det svårast att
              klara svensk skola. De som inte har lyckats i grundskolan och
              gymnasiet får det svårt att ta sig vidare till högskolan.
            </seg>
          </u>
          <u>
            <seg>
              Kosmetika hjälper inte, det vill säga att höja studiestödet.
              Det måste göras, men det är inte det som är lösningen på problemet.
              Lösningen på problemet är att satsa hela vägen från förskola genom
              grundskola och gymnasiet upp till högskola med kvalitet så att
              fler lyckas.
            </seg>
          </u>
          <u>
            <seg>
              Jag vill bemöta påståendet att vi skar ned på komvux. Kritiken
              som gäller komvux kommer ett år för sent. Det är klart att vi
              minskade komvux för ett år sedan. Det gjorde vi för att vi bedömde
              att konjunkturen för ett år sedan tillät att vi drog ned ambitionerna
              på komvux. Nu möter vi en annan situation. Nu har vi en konjunktur
              som säger till oss att det nu behövs mer yrkesutbildning. Då gör
              regeringen det. Nu levererar vi fler platser till komvux. Nu levererar
              vi dessutom fler platser till en ny yrkeshögskola. Det är precis
              så som politiken måste skapas. Det ska finnas en grundresurs som
              gör att det alltid finns komvux för dem som så behöver. Det ska
              också alltid finnas en yrkeshögskola för dem som så behöver. Men
              när konjunkturerna blir värre måste det finnas beredskap att lägga
              mer pengar på dessa saker. Det är exakt det regeringen nu gör.
            </seg>
          </u>
          <note type="speaker">
            Anf. 155 AMINEH KAKABAVEH (v) replik:
          </note>
          <u>
            <seg>
              Herr talman! Jag hoppas att ni gör det. Det är hög tid att agera
              och reagera för att rädda både människors liv och Sveriges ekonomi.
            </seg>
          </u>
          <u>
            <seg>
              Christer Nylander påpekade att vi i oppositionen tävlar om vår
              politik. Det är en grundläggande demokratisk princip att varje
              parti står för sina ideologier och de positioner man vill framföra.
              Det gör vi också. Det är inte fel. Det här är inte en tävling.
            </seg>
          </u>
          <u>
            <seg>
              Vi har olika budgetar. Det är bra att vi visar för våra väljare
              att vi är pålitliga och står för vår politik. Vi vill visa det
              så att vi vinner nästa val. Det här är inte en tävling. Man vill
              inte bli utsatt för smutskastning om att man tävlar om sin egen
              politik. Vi är självklart olika partier och tycker olika om olika
              frågor. Men vi kan ändå komma överens, precis som ni.
            </seg>
          </u>
          <u>
            <seg>
              Utbildning är en grundläggande mänsklig rättighet. I den svåra
              ekonomiska situationen i dagsläget är det viktigast att satsa,
              precis som du säger, från grunden till universitetet. Men det
              framgår inte så tydligt i den budgetproposition som ni har lagt
              fram.
            </seg>
          </u>
          <note type="speaker">
            Anf. 156 CHRISTER NYLANDER (fp) replik:
          </note>
          <u>
            <seg>
              Herr talman! Amineh Kakabaveh säger att hon hoppas att regeringen
              ska föra en sådan politik som innebär att man nu utökar yrkeshögskola
              och vuxenutbildning. Den goda nyheten är att man inte behöver
              hoppas utan att man kan rösta på detta. Just här finns precis
              dessa förslag, det vill säga utökade satsningar på komvux, yrkeshögskola
              och annat. Därmed speglar vi det också i studiestödssystemet.
              Det är exakt den typen av politik som krävs.
            </seg>
          </u>
          <u>
            <seg>
              När vi har en svårare situation på arbetsmarknaden måste den
              här politiken tillåtas växa. Men det är lika sant att när vi har
              en bättre situation på arbetsmarknaden måste den här politiken
              också få krympa.
            </seg>
          </u>
          <u>
            <seg>
              Sluta hoppas och slut i stället upp bakom en bra proposition.
            </seg>
          </u>
          <note type="speaker">
            Anf. 157 MATS PERTOFT (mp) replik:
          </note>
          <u>
            <seg>
              Herr talman! Det är säkert en bra proposition vi diskuterar i
              dag. Däremot kunde den vara betydligt bättre. Nu diskuterar vi
              många olika saker, men vad vi egentligen ska diskutera är studiestödet.
              Det är därför vi är församlade här.
            </seg>
          </u>
          <u>
            <seg>
              Christer Nylanders parti har speciellt värnat om utbildningen
              i Sverige, om möjligheten att gå vidare i kunskapsfrågorna. För
              att ge studenter möjligheter jag är lite tjatig på den punkten
              borde vi höja studiemedlen. Där är Folkpartiet också med. Men
              vi ser inte det. Det är klart att vi har ett generöst system i
              Europa, men det fråntar oss inte ansvaret att göra det bättre.
              Studiesociala kommittén handhar många frågor, men det är inte
              dem vi ska debattera i dag. I dag handlar det om studiemedel.
            </seg>
          </u>
          <u>
            <seg>
              Gäller fortfarande Lars Leijonborgs löfte för hela alliansens
              räkning? Han är också folkpartist. Christer Nylander borde kunna
              svara på frågan: Gäller detta löfte att vi får en höjning av studiemedlen
              under denna mandatperiod förhoppningsvis ganska snart? Det var
              det löftet som ministern gav för ett år sedan. Det handlar inte
              om att hälla bensin på en brasa utan om att konkret ge Sveriges
              studenter ett svar på den fråga som de mest av allt vill ha svar
              på.
            </seg>
          </u>
          <note type="speaker">
            Anf. 158 CHRISTER NYLANDER (fp) replik:
          </note>
          <u>
            <seg>
              Herr talman! Mats Pertoft sade i sin inledning att det inte fanns
              något ämne han diskuterat så mycket som studiemedel under de senaste
              två åren, och jag förstår nu att så måste vara fallet. Men det
              är en viktig fråga, och därför är det väldigt bra att Mats Pertoft
              ständigt lyfter fram den. Vi är faktiskt helt överens om att studenterna
              har halkat efter i denna situation.
            </seg>
          </u>
          <u>
            <seg>
              Jag vänder mig lite grann mot den beskrivning som Mats Pertoft
              gjorde i sitt anförande. Det är möjligt att det bara var en lapsus
              i en replik. Han sade: I fjol fanns det pengar och i år finns
              det pengar. Varför gör ni inte satsningen? Nästa år kanske det
              inte finns några pengar.
            </seg>
          </u>
          <u>
            <seg>
              Det där tankefelet möjligen var det ett talfel är ett jätteproblem
              för en oppositionspolitiker. Ska man göra någonting med studiestödssystemet
              måste man se till att det blir hållbart. Det duger inte att säga
              att det finns pengar i år men inte nästa år och att vi därför
              ska sänka det igen.
            </seg>
          </u>
          <u>
            <seg>
              Vi vill ha ett robust system, och därför har vi tillsatt den
              studiesociala utredningen, som ska fundera på inte bara studiestödet
              utan också hela situationen för studenterna. Jag tror att det
              är viktigt.
            </seg>
          </u>
          <u>
            <seg>
              Lars Leijonborg har tydligt sagt, och Folkpartiet har tydligt
              deklarerat, att vi anser att studiemedelssystemet måste förbättras
              under den här mandatperioden. Lars Leijonborg har också sagt att
              detta att vi nu har tillsatt en studiesocial kommitté inte innebär
              att man inte kan höja studiemedlet innan kommittén har tänkt färdigt.
              Något annat löfte har han inte gett, vad jag vet.
            </seg>
          </u>
          <u>
            <seg>
              Låt mig bara ställa en fråga till Mats Pertoft: Hur ska ni hantera
              detta att ett av de tre oppositionspartierna bara vill höja studiemedlet
              med en tredjedel av vad ni vill?
            </seg>
          </u>
          <note type="speaker">
            Anf. 159 MATS PERTOFT (mp) replik:
          </note>
          <u>
            <seg>
              Herr talman! Vi visade under förra mandatperioden att vi kunde
              komma överens om en höjning. Vi genomförde en höjning med 300
              kronor. Det är mer än vad alliansen har klarat av inom detta område.
            </seg>
          </u>
          <u>
            <seg>
              Jag ska tydliggöra mitt påpekande när det gäller Lars Leijonborg
              en gång till: Lars Leijonborg svarade i den här kammaren, ungefär
              vid den här årstiden, på min direkta fråga att han för hela alliansens
              och regeringens räkning kunde utlova en höjning. Det är ju därför
              som jag är så envis. Jag får ett positivt svar av Christer Nylander
              och av tre av fyra allianspartier, men Moderaterna vill inte riktigt
              vara med. Då blir jag orolig för om Lars Leijonborg har haft mandat
              för att säga det han säger.
            </seg>
          </u>
          <u>
            <seg>
              Jag får fortfarande inte något konkret besked. Det gör Sveriges
              studenter oroliga de trodde ju på er. De trodde att ni skulle
              leverera. Nu verkar det som om de inte kan tro på detta längre,
              oberoende av Studiesociala kommittén.
            </seg>
          </u>
          <u>
            <seg>
              Jag tycker att ni i alliansen ska ta en närmare frågestund eller
              ett möte med Moderaterna, göra upp någon gång och göra klart vad
              det är som gäller egentligen. Det verkar ju väldigt konstigt att
              ni inte kan komma överens i denna fråga när den ansvarige ministern
              har utlovat detta.
            </seg>
          </u>
          <u>
            <seg>
              Min fråga till Christer Nylander är: Vad gäller?
            </seg>
          </u>
          <note type="speaker">
            Anf. 160 CHRISTER NYLANDER (fp) replik:
          </note>
          <u>
            <seg>
              Herr talman! Jag har försökt svara på detta. Mina allianskolleger
              har försökt svara på detta. Ärligt talat tror jag inte att ytterligare
              ett svar från mig skulle lösa upp situationen för Mats Pertoft.
            </seg>
          </u>
          <u>
            <seg>
              Vi har sagt från Folkpartiets sida att vi tycker att man ska
              höja studiemedlet under mandatperioden. Lars Leijonborg har sagt
              att han inte ser att tillsättandet av en studiesocial kommitté
              innebär att man måste vänta tills den är färdig innan man höjer
              det.
            </seg>
          </u>
          <u>
            <seg>
              Låt mig säga så här. Min förhoppning är att vi ska vara bättre
              än vad ni var. Ni lyckades, säger Mats Pertoft, höja studiemedlet.
              Men ni gjorde det två tre månader före valet. Min förhoppning
              är att vi ska göra det långt tidigare före valet än vad ni lyckades
              göra under er mandatperiod.
            </seg>
          </u>
          <note type="speaker">
            Anf. 161 CAROLINE HELMERSSON-OLSSON (s) replik:
          </note>
          <u>
            <seg>
              Herr talman! Tack, Christer Nylander! Det är alltid intressant
              att lyssna på dig. Det är också intressant att lyssna på en folkpartist.
              Man anar ett visst inflytande över frågorna, eftersom ministerposterna
              innehas av just Folkpartiet.
            </seg>
          </u>
          <u>
            <seg>
              Jag vill bara säga som ett klargörande om våra förslag, om det
              kan underlätta någonting, att våra pengar är finansierade. Det
              finns ett litet aber i vårt särskilda yttrande i det här betänkandet,
              och det beror på att när betänkandet justerades var det oklart
              hur fördelningen skulle vara mellan bidrag och lån. Det finns
              förklarat här. Det kan vara en anledning till att man blir förvirrad,
              och jag beklagar detta. Vi har inga departement som kan hjälpa
              oss.
            </seg>
          </u>
          <u>
            <seg>
              Våra förslag belastar statsbudgeten något mer än alliansens förslag,
              men det är inte tid att samla i ladorna nu utan tid att stimulera.
            </seg>
          </u>
          <u>
            <seg>
              Jag har också tagit del av Folkpartiets förslag och ser att vi
              är ganska överens om att höja. Det är på motsvarande nivå som
              vi har föreslagit och extra studiemedel för barn. Jag tycker också
              om det här med att bryta den sociala snedrekryteringen. Om vi
              då är så överens och om det behöver stimuleras, varför inte höja
              det nu?
            </seg>
          </u>
          <note type="speaker">
            Anf. 162 CHRISTER NYLANDER (fp) replik:
          </note>
          <u>
            <seg>
              Herr talman! Caroline Helmersson-Olsson säger att det fanns vissa
              oklarheter i deras motion. Det är inte bara det att ni inte visste
              om man skulle ha bidrag eller lån, utan ni visste inte heller
              om man skulle betala ränta på lånen. Det är klart att det är ett
              jättebekymmer när man ska skriva en ekonomisk motion om man inte
              har insett det.
            </seg>
          </u>
          <u>
            <seg>
              Jag delar helt Caroline Helmersson-Olssons åsikt att man ska
              satsa på utbildning och att det är rätt tid att satsa på utbildning.
              Det är nästan alltid rätt tid att satsa på utbildning. Däremot
              måste man fundera på att den yrkesutbildning som vi nu inför ska
              sättas in i rätt situation.
            </seg>
          </u>
          <u>
            <seg>
              Både jag och Caroline Helmersson-Olsson sitter i den studiesociala
              kommittén, och vi ska inte avslöja alltför mycket utan ha lite
              hemligheter kvar. Men det arbete som vi hittills har haft tillsammans
              tyder på att vi kan bli ganska överens om många bedömningar i
              den kommittén, och det ser jag i så fall mycket fram emot.
            </seg>
          </u>
          <u>
            <seg>
              Nu har Socialdemokraterna i sin motion sagt att man ska höja
              med 375 kronor. Min fråga är: Om Studiesociala kommittén kommer
              fram till att studenterna har halkat efter mer och att man egentligen
              borde göra ännu mer, kommer ni ändå att hålla fast vid att det
              är 375 kronor som gäller?
            </seg>
          </u>
          <note type="speaker">
            Anf. 163 CAROLINE HELMERSSON-OLSSON (s) replik:
          </note>
          <u>
            <seg>
              Herr talman! Anledningen till att vi har kommit fram till den
              summan och lagt den i budgetmotionen nu är att vi höjde med 300
              kronor före valet. Som vi sade gick vi till val på att höja med
              den summan och även att höja fribeloppet. Det har vi levererat
              i den här budgetmotionen.
            </seg>
          </u>
          <u>
            <seg>
              Det har varit väldigt mycket diskussioner, och det står väldigt
              mycket om den studiesociala kommittén, som både Nylander och jag
              sitter i. Jag börjar känna ett ganska tungt ok på mina axlar.
              Den studiesociala kommittén har ändå till uppgift att finansiera
              höjningarna inom utgiftsområdet, och jag känner att det inte är
              så enkelt. Då undrar jag: Ser Nylander några stora besparingspotentialer
              i studiestödssystemet som inte jag ser?
            </seg>
          </u>
          <note type="speaker">
            Anf. 164 CHRISTER NYLANDER (fp) replik:
          </note>
          <u>
            <seg>
              Herr talman! Ja.
            </seg>
          </u>
          <note type="speaker">
            Anf. 165 EVA JOHNSSON (kd):
          </note>
          <u>
            <seg>
              Herr talman! Vi har lyssnat på en intensiv debatt om ett viktigt
              område, studiemedlen. Historien är ganska kort när det gäller
              studiemedlen, men jag vill gärna göra en liten tillbakareflexion.
            </seg>
          </u>
          <u>
            <seg>
              Det allmänna studiebidraget infördes 1957. Nivån var då 34 kronor
              per månad för elever i åldern 1618 år. Det första studielånet
              betalades ut för snart 90 år sedan, 1919. Villkoret var att det
              var ett lån på högst 1 500 kronor per läsår.
            </seg>
          </u>
          <u>
            <seg>
              Jag är imponerad av de strategiska vägval som gjordes för så
              länge sedan. De rimmar väl med Kristdemokraternas ambition att
              ingen ska hållas tillbaka och ingen ska lämnas efter. Högre utbildning
              är en investering för såväl individen som samhället.
            </seg>
          </u>
          <u>
            <seg>
              För att tillvarata goda förmågor har vi en statlig studiefinansiering
              i Sverige. Den ska göra det möjligt för alla oavsett bakgrund
              att skaffa sig en högre utbildning. Men det räcker inte med det.
              Studiestödssystemet bör vara så enkelt och överskådligt som möjligt.
              Vi får inte skrämma bort blivande studenter genom ett komplext
              system, och ett studiemedelssystem får inte vara så krångligt
              att studenterna inte kan använda det på bästa sätt.
            </seg>
          </u>
          <u>
            <seg>
              För att uppmuntra till personligt ansvarstagande måste systemet
              också vara förutsägbart. Studiemedelssystemet är tydligare och
              mer överskådligt i dag än för några år sedan.
            </seg>
          </u>
          <u>
            <seg>
              Det som fortfarande lämnar en del att önska är att den genomsnittliga
              studenten ser annorlunda ut i dag än för bara tio år sedan. Andelen
              äldre studenter har ökat. Var femte student har barn. Samtidigt
              är de sociala trygghetssystemen utformade för en annan tids studenter
              studenter som kom direkt från gymnasieskolan. Vi är därför väldigt
              glada för att en parlamentarisk utredning nu är tillsatt och arbetar
              för fullt. Det ska bli mycket intressant att arbeta vidare med
              de förslag som utredningen kommer att presentera i mars.
            </seg>
          </u>
          <u>
            <seg>
              Herr talman! Det som har slagit mig när jag har tittat på hur
              studiemedlen utnyttjas om vi bortser från gymnasieskolan är att
              kvinnorna står för två tredjedelar av utnyttjandet i alla former
              under 2007. Det kan ses ur två synvinklar. Det första och omedelbara
              är förstås att det för kvinnor finns goda möjligheter att studera
              både tidigt och sent i livet. Det tycker jag är mycket positivt.
              När de kvinnliga studenterna är dubbelt så många som de manliga
              kan det kvinnliga perspektivet inte förnekas i det utrymme som
              det förtjänar.
            </seg>
          </u>
          <u>
            <seg>
              Det som kan tyckas oroväckande är däremot att pojkarna inte i
              samma utsträckning fortsätter att utbilda sig efter gymnasiet.
              Det som lockade studenterna fram till 1960-talet var möjligheten
              till en högre lön. Det gjorde det attraktivt att studera, och
              det gjorde en snabb återbetalning möjlig. Men i dag lönar det
              sig inte alltid att studera. Kanske väljer pojkarna att gå ut
              i arbetslivet efter en praktisk gymnasieutbildning när de vet
              att de får bra betalt. Flickorna hålls inte tillbaka, men pojkarna
              lämnas ibland efter. Det är något vi måste uppmärksamma och fundera
              kring.
            </seg>
          </u>
          <u>
            <seg>
              Herr talman! Många studenter lider i dag av stress, men det är
              inte stress över tentorna eller kurslitteraturen. Det är en ekonomisk
              stress. Sju av tio studenter är stressade varje vecka, enligt
              siffror från SCB. Hälften avstår från att köpa kurslitteratur
              och busskort eller från att besöka nära och kära. De har helt
              enkelt inte råd. För att få det att gå runt arbetar många studenter.
              Sex av tio arbetar extra vid sidan av sina studier. Trots det
              ekonomiska tillskott som arbetet borde ge upplever många också
              att den dåliga ekonomin påverkar studierna.
            </seg>
          </u>
          <u>
            <seg>
              Kristdemokraterna har länge gjort den principiella bedömningen
              att det är effekterna av studierna som ska vara rekryterande till
              högskolan. Det ska inte vara att bidragssystemet ger uppehälle
              under studierna som en övervintringsperiod. Vi oroas över signalerna
              att den ekonomiska situationen för studenterna är sådan att den
              riskerar att få återverkningar på studerandet. Vi är mycket intresserade
              av att se över och ytterligare försöka stärka studenternas ekonomiska
              situation, men vi måste göra det i god ordning utifrån en helhetssyn
              på statsfinanserna.
            </seg>
          </u>
          <u>
            <seg>
              Herr talman! En sådan helhetssyn finns knappast i oppositionen.
              Utgiftsområdena är inte vad som helst. De är vad varje parti i
              praktiken ska genomföra om de får regeringsmakten i morgon. Att
              man inte har nått större enighet i oppositionens alternativa förslag
              förvånar oss i majoriteten. I oppositionens förslag hittar vi
              något gammalt, något nytt, något lånat och något blått.
            </seg>
          </u>
          <u>
            <seg>
              Vad har då oppositionen åstadkommit? Vi har fått höra en del
              om det i debatten här. Miljöpartiet vill ha 900 kronor mer i månaden.
              Vänsterpartiet vill ha 1 200 kronor mer i studiemedel genom en
              procentuell höjning av både bidrag och lån. Socialdemokraterna
              förespråkar en höjning på 375 kronor. Men framför allt handlar
              det om mer till fler, eftersom man vill trycka in 7 500 fler studenter
              på högskolan också.
            </seg>
          </u>
          <u>
            <seg>
              Sedan är det intressant att notera att Socialdemokraternas förespråkare
              inte vill diskutera sina egna förslag. Det som är ens politik
              är annars något som man brukar vara stolt över man sträcker på
              sig och diskuterar den gladeligen. Men si, det ville man inte!
            </seg>
          </u>
          <u>
            <seg>
              Vänsterpartiet tycker att samma siffror som förra året räcker.
              Det görs ingen uppräkning från förra året, och det som skiljer
              är att man accepterar regeringens planerade antal studiemedelstagare
              i högskolan för att i stället fördela sin nysatsning på fler studiemedelstagare
              på alla eftergymnasiala utbildningar.
            </seg>
          </u>
          <u>
            <seg>
              Ja, tiden lider, och jag ska försöka avsluta detta anförande.
              Man blir ivrig och vill gärna säga mycket. Så är det när man har
              roligt här i talarstolen.
            </seg>
          </u>
          <u>
            <seg>
              Jag vill gärna avsluta med att säga att det i oppositionens förslag
              är ganska spretigt. Det har vi hört tidigare under debatten det
              är lite här och lite där, lite hit och lite dit. I det läget kan
              jag förstå att fler och fler människor är tacksamma över den nuvarande
              regeringen. Konkreta, gemensamma, målinriktade och samlade förslag
              är naturligtvis det enda sättet att möta framtidens utmaningar.
              Med en sådan kravspecifikation finns det knappast något alternativ
              till den nuvarande regeringens politik.
            </seg>
          </u>
          <note>
            Jag yrkar bifall till utskottets förslag. Bifall till studenterna
            och till framtiden!
          </note>
          <note>
            Överläggningen var härmed avslutad.
          </note>
          <note>
            15 § Bordläggning och beslut om motionsrätt
          </note>
          <note>
            Anmäldes och bordlades
          </note>
          <note>
            Kammaren biföll talmannens förslag att motioner fick väckas på
            dessa redogörelser.
          </note>
          <note>
            16 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 3 december
          </note>
          <note>
            Maria Stenberg
          </note>
          <note>
            LiseLotte Olsson
          </note>
          <note>
            Maria Stenberg
          </note>
          <note>
            Monica Green
          </note>
          <note>
            Margareta Israelsson
          </note>
          <note>
            Margareta Israelsson
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 9 december.
          </note>
          <note>
            17 § Anmälan om frågor för skriftliga svar
          </note>
          <u>
            <seg>
              Anmäldes att följande frågor för skriftliga svar framställts
            </seg>
          </u>
          <note>
            den 3 december
          </note>
          <note>
            Birgitta Eriksson
          </note>
          <note>
            Birgitta Eriksson
          </note>
          <note>
            Birgitta Eriksson
          </note>
          <note>
            Britta Rådström
          </note>
          <note>
            Johan Löfstrand
          </note>
          <note>
            Matilda Ernkrans
          </note>
          <note>
            Solveig Hellquist
          </note>
          <note>
            Mikael Oscarsson
          </note>
          <note>
            Lars Wegendal
          </note>
          <note>
            Lars Wegendal
          </note>
          <note>
            Lars Wegendal
          </note>
          <note>
            Patrik Forslund
          </note>
          <note>
            Ameer Sachet
          </note>
          <note>
            Ameer Sachet
          </note>
          <note>
            Ameer Sachet
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 9 december.
          </note>
          <note>
            18 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 3 december
          </note>
          <note>
            Mikael Cederbratt
          </note>
          <note>
            Birgitta Eriksson
          </note>
          <note>
            Lars Tysklind
          </note>
          <note>
            Lennart Axelsson
          </note>
          <note>
            Birgitta Ohlsson
          </note>
          <note>
            Irene Oskarsson
          </note>
          <note>
            Carina Hägg
          </note>
          <note>
            Krister Örnfjäder
          </note>
          <note>
            Krister Örnfjäder
          </note>
          <note>
            Krister Örnfjäder
          </note>
          <note>
            Ameer Sachet
          </note>
          <note>
            Jeppe Johnsson
          </note>
          <note>
            Ameer Sachet
          </note>
          <note>
            Phia Andersson
          </note>
          <note>
            Christer Engelhardt
          </note>
          <note>
            Christer Engelhardt
          </note>
          <note>
            Lars Mejern Larsson
          </note>
          <note>
            Christer Nylander
          </note>
          <u>
            <seg>
              Thomas Bodström
            </seg>
          </u>
          <note>
            Birgitta Ohlsson
          </note>
          <note>
            Ameer Sachet
          </note>
          <note>
            Lennart Axelsson
          </note>
          <note>
            Krister Örnfjäder
          </note>
          <note>
            Lennart Axelsson
          </note>
          <note>
            Hannah Bergstedt
          </note>
          <note>
            Lennart Sacrédeus
          </note>
          <note>
            Hans Linde
          </note>
          <note>
            Hans Hoff
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 9 december.
          </note>
          <note>
            19 § Kammaren åtskildes kl. 17.47.
          </note>
          <u>
            <seg>
              Förhandlingarna leddes
            </seg>
          </u>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
