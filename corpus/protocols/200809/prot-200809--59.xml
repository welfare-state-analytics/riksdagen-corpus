<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200809</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200809</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--59</head>
          <docDate when="2009-01-20">2009-01-20</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2008/09:59
          </note>
          <note>
            Tisdagen den 20 januari
          </note>
          <note>
            Kl. 13:30 - 16:06
          </note>
          <note>
            1 § Justering av protokoll
          </note>
          <note>
            Justerades protokollen för den 13 och 14 januari.
          </note>
          <note>
            2 § Utökning av antalet suppleanter i trafikutskottet
          </note>
          <note>
            Valberedningen hade, enligt ett till kammaren inkommet protokollsutdrag,
            tillstyrkt att antalet suppleanter i trafikutskottet skulle utökas
            från 24 till 25.
          </note>
          <note>
            Kammaren medgav denna utökning.
          </note>
          <note>
            3 § Val av extra suppleant i trafikutskottet
          </note>
          <note>
            Företogs val av extra suppleant i trafikutskottet.
          </note>
          <note>
            Kammaren valde i enlighet med valberedningens förslag till
          </note>
          <note>
            suppleant i trafikutskottet
          </note>
          <note>
            4 § Anmälan om fördröjt svar på interpellation
          </note>
          <note>
            Till riksdagen hade inkommit följande skrivelse:
          </note>
          <note>
            Interpellation 2008/09:224
          </note>
          <note>
            Interpellation 2008/09:224 Tvångsförvaltning av hyresfastighet
            och hyresgästs rättigheter
          </note>
          <note>
            Interpellationen kommer att besvaras fredagen den 13 februari
            2009.
          </note>
          <note>
            Skälet till dröjsmålet är andra åtaganden som inte gått att ändra
            på.
          </note>
          <note>
            Erik Nymansson
          </note>
          <note>
            5 § Svar på interpellation 2008/09:240 om Argentinas hantering
            av rättegångar mot diktaturens mordanklagade
          </note>
          <note type="speaker">
            Anf. 1 Utrikesminister CARL BILDT (m):
          </note>
          <note>
            Herr talman! Otto von Arnold har frågat mig på vilket sätt jag
            är beredd att verka för att diktaturens mordanklagade i Argentina
            ställs inför rätta och vilka åtgärder jag avser att vidta för
            att vi ska få veta sanningen bakom Dagmar Hagelins och Svante
            Grändes ofrivilliga försvinnanden.
          </note>
          <note>
            År 2005 upphävde Argentinas högsta domstol amnestilagarna, vilket
            åter öppnade vägen för åtal av de ansvariga för militärdiktaturens
            brott mot de mänskliga rättigheterna. Sverige välkomnade detta.
            Vi för en dialog med Argentinas regering om mänskliga rättigheter
            och bevakar särskilt det tragiska fallet med Dagmar Hagelin. Ambassaden
            i Buenos Aires följer utvecklingen och rapporterar om ärendet.
            Inom EU har vi nyligen beslutat att stärka MR-dialogen med Argentina.
          </note>
          <note>
            Sedan Dagmar Hagelins försvinnande bevakar Sverige ärendet gentemot
            argentinska myndigheter och domstolsväsendet främst via ambassaden
            i Buenos Aires och via kontakter med fadern Ragnar Hagelin. De
            kommande rättsprocesserna mot Alfredo Astiz och andra åtalade
            för brott begångna under militärdiktaturen kommer förhoppningsvis
            att bringa ökad klarhet kring Hagelins, Grändes och tusentals
            andra ofrivilliga försvinnanden under militäråren.
          </note>
          <note type="speaker">
            Anf. 2 OTTO VON ARNOLD (kd):
          </note>
          <note>
            Herr talman! Jag tackar utrikesministern för svaret, och jag
            skulle vilja ställa några följdfrågor. Det är nu 30 år sedan det
            tragiska försvinnandet skedde. Jag undrar lite grann vilka åtgärder
            Sverige har vidtagit inom diplomatiska påtryckningar för att få
            i gång saken. Uppenbarligen har det inte varit riktigt fruktbärande.
          </note>
          <note>
            Vi ser att sådana länder som Spanien, Italien och Frankrike har
            försökt få Astiz utlämnad. Frankrike har dömt honom för mord.
          </note>
          <note>
            Vad borde vi ha gjort, och vad kan vi göra?
          </note>
          <note type="speaker">
            Anf. 3 Utrikesminister CARL BILDT (m):
          </note>
          <note>
            Herr talman! Väldigt mycket har gjorts. Dagmar Hagelin försvann
            1977. Det är länge sedan. Jag kan säga att jag delvis var med
            i handläggningen av en regering som satt i Sverige för väldigt
            länge sedan, mer än en kvarts sekel sedan, när vi sysslade med
            denna fråga. Då stod den mycket högt upp på den politiska dagordningen,
            och de politiska förhållandena i Argentina var helt annorlunda.
            Under alla successiva regeringar som vi har haft i Sverige sedan
            dess har vi försökt skapa klarhet i vad som inträffade. Det visste
            vi praktiskt taget ingenting om då. Det vet vi mer om i dag. Därefter
            gäller det att ställa de ansvariga, framför allt Astiz, inför
            rätta.
          </note>
          <note>
            Det har gått fram och tillbaka i takt med att den politiska utvecklingen
            i Argentina har förändrats åt olika håll. Men det vi nu får säga
            är att de ansvariga sitter häktade i väntan på rättegång. Vi kan
            bara hoppas att den rättegången kommer att komma i gång och att
            den kommer att leda till fällande domar i Argentina. Så många
            andra möjligheter står oss icke till buds.
          </note>
          <note type="speaker">
            Anf. 4 OTTO VON ARNOLD (kd):
          </note>
          <note>
            Herr talman! Tack så mycket, utrikesministern!
          </note>
          <note>
            Det är väl uppenbart att det argentinska rättssystemet i alla
            fall hitintills inte har haft förmåga att hantera den här situationen.
            Astiz har varit häktad och frikänd och är nu häktad igen. Har
            vi verkligen fått några garantier för att man kommer att ta upp
            denna rättegång? Eller kommer man att förhala det av inrikespolitiska
            skäl? Har utrikesministern fått några garantier i det här fallet?
          </note>
          <note type="speaker">
            Anf. 5 Utrikesminister CARL BILDT (m):
          </note>
          <note>
            Herr talman! Nej, vi har mig veterligt inte fått några garantier
            för detta, och inte heller tror jag, om vi skulle få det, att
            det är så mycket att lita på. Detta är väldigt mycket beroende
            av det argentinska rättssystemet och av Argentinas politiska utveckling.
            I dag är Argentina en demokrati. Vi kan ha synpunkter på olika
            delar av den argentinska politiken, men det är en demokrati.
          </note>
          <note>
            Vi har haft långa skeden då det inte har varit fallet, och vi
            har haft långa skeden då Argentina självt har brottats med frågan
            om ansvar för allt det som inträffade under denna period och där
            Dagmar Hagelins öde, som engagerar oss därför att det handlar
            om en person med bakgrund i vårt eget land, dessvärre bara är
            en liten skärva i en mycket större tragedi som drabbade oerhört
            många fler människor. Frågan om att komma till rätta med detta,
            ansvaret och till detta förknippade andra frågor har varit det
            dominerande som det argentinska samlade politiska systemet har
            försökt arbeta med under decennierna som har gått. Men successivt,
            som det ofta är i sådana här fall, rör det sig trots allt framåt.
          </note>
          <note>
            Vi kan gå tillbaka några decennier. Vi trodde förmodligen aldrig
            att vi skulle kunna få klarhet i vad som inträffade med Dagmar
            Hagelin. Efter det att vi fick mer kunskap om vad som faktiskt
            inträffade trodde vi kanske aldrig att vi skulle få reda på vem
            som var ansvarig. Det vet vi nu. Vi trodde förmodligen aldrig
            att vederbörande skulle ställas inför rätta. Där är vi i dag.
          </note>
          <note>
            Även om i ett fall som detta både klarläggandets och rättvisans
            kvarnar mal med oändlig långsamhet är det värt att notera att
            de faktiskt mal.
          </note>
          <note type="speaker">
            Anf. 6 OTTO VON ARNOLD (kd):
          </note>
          <note>
            Herr talman! Jag tycker att det är glädjande att det går framåt.
            Det har ändå gått 30 år. Det här är ett väldigt tragiskt fall,
            och det är alltså 30 000 personer som har försvunnit. Tyvärr är
            det här sådant som händer inte bara i Argentina utan även i andra
            mer eller mindre totalitära stater runt omkring oss.
          </note>
          <note>
            Nu är vi medlem i Europeiska unionen, och Lissabonfördraget,
            med de fördelar som det för med sig på rättsområdet, kommer förhoppningsvis
            att kunna stärka det europeiska handlingsområdet. Borde vi då
            inte inom EU genom stöd av folkrätt och internationella konventioner
            försöka få en snabbare hantering? Vi får troligtvis en större
            tyngd genom att agera gemensamt. Vi har ju Frankrike, Spanien
            och Italien med oss.
          </note>
          <note type="speaker">
            Anf. 7 Utrikesminister CARL BILDT (m):
          </note>
          <note>
            Herr talman! Vi har för närvarande en situation där Astiz sitter
            häktad i avvaktan på rättegång. Jag tror att det är svårt att
            med internationella diplomatiska åtgärder ingripa i hur snabbt
            den rättegången kan börja. Jag saknar insikt i detaljerna om detta.
            Vi måste ha ett element av förtroende för att det argentinska
            rättssystemet tar itu med detta men också en respekt för att även
            om detta är det fall som vi är engagerade i är det, som erinrades,
            30 000 andra fall som man också måste ta upp som en del av en
            större tragedi.
          </note>
          <note>
            Vi vill se till att den ansvarige för Dagmar Hagelins försvinnande,
            som dessutom inte bara är ansvarig för Dagmar Hagelins försvinnande
            utan som har ett mycket tungt ansvar för ett mycket stort antal
            försvinnanden, ställs inför rätta. Det finns många fler i Argentina
            som kräver att detta sker än vad det finns i Sverige, men vi ska
            lägga vår röst i dessa. Jag tror inte att vi kan ställa i utsikt
            några dramatiska förändringar i den argentinska processen.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 2008/09:233 om aktiv jämställdhetspolitik
          </note>
          <note type="speaker">
            Anf. 8 Integrations- och jämställdhetsminister NYAMKO SABUNI
            (fp):
          </note>
          <note>
            Herr talman! Eva-Lena Jansson har frågat mig om jag avser att
            vidta några åtgärder, exempelvis utbildning för hela regeringen,
            i syfte att säkerställa en aktiv jämställdhetspolitik.
          </note>
          <note>
            Inledningsvis vill jag understryka att jag delar Eva-Lena Janssons
            ståndpunkt att ett aktivt samordningsarbete är nödvändigt för
            att jämställdhetspolitiken ska få genomslag. Att handläggare och
            chefer i Regeringskansliet har kunskap om jämställdhet och verktyg
            i jämställdhetsarbetet är självklart av stor vikt. Sedan flera
            år pågår också ett systematiskt arbete med att genomföra jämställdhetsintegrering
            i Regeringskansliet.
          </note>
          <note>
            Regeringen har beslutat om en övergripande plan för genomförande
            av jämställdhetsintegrering i Regeringskansliet som sträcker sig
            till 2010. Utgångspunkten är att arbetet ska bidra till att kvalitetssäkra
            regeringens politik ur ett jämställdhetsperspektiv. Den övergripande
            planen kompletteras med handlingsprogram. I handlingsprogrammen
            fastställs mål som anger vilka resultat som ska uppnås i arbetet
            med jämställdhetsintegrering i Regeringskansliet. Det nuvarande
            handlingsprogrammet omfattar åren 20082009 och har fokus på propositioner,
            myndighetsstyrning samt EU-arbetet.
          </note>
          <note>
            För att säkerställa en aktiv jämställdhetspolitik erbjuds kontinuerligt
            alla anställda i Regeringskansliet grundläggande jämställdhetsutbildningar
            och särskilda metodutbildningar inom ramen för Regeringskansliets
            ordinarie utbildningsutbud. Vidare finns specifika block om jämställdhet
            och jämställdhetsintegrering med i Regeringskansliets introduktionsutbildning
            för nyanställda och i kommittéutbildningen som erbjuds alla kommittéanställda.
            Med stöd av EU-programmet Progress har nyligen två jämställdhetsutbildningar
            genomförts riktade till chefer respektive analysfunktioner i Regeringskansliet.
          </note>
          <note>
            I enlighet med jämställdhetsintegrering som strategi har respektive
            statsråd ansvar för jämställdhet inom sina områden. På respektive
            departement finns en eller flera jämställdhetssamordnare som fungerar
            som ett stöd och verkar för att samordningen av departementets
            jämställdhetsintegreringsarbete fungerar.
          </note>
          <note>
            Avslutningsvis vill jag försäkra Eva-Lena Jansson att regeringens
            arbete präglas av en aktiv jämställdhetspolitik. Den ekonomiska
            satsningen på jämställdhet har möjliggjort en lång rad särskilda
            insatser inom flera områden.
          </note>
          <note type="speaker">
            Anf. 9 EVA-LENA JANSSON (s):
          </note>
          <note>
            Herr talman! Tack, Nyamko Sabuni, för svaret!
          </note>
          <note>
            På regeringens hemsida framgår det av ansvarsfördelningen att
            det är jämställdhetsministern Nyamko Sabuni som har ansvar för
            samordningen av regeringens jämställdhetsarbete. Hur denna samordning
            i praktiken går till framgår däremot inte. Även om statsrådet
            har försökt ge ett svar blir det i alla fall inte för mig tydligt
            på vilket sätt denna samordning sker mer än att det finns samordnare
            på varje departement.
          </note>
          <note>
            Av regeringens egen analys av statsbudgeten framgår det att män
            gynnas framför kvinnor av den ekonomiska politiken. Den ekonomiska
            klyftan mellan kvinnor och män ökar därför. Detta syns särskilt
            tydligt i gruppen ensamstående föräldrar. En ensamstående pappa
            har 63 100 kronor mer per år att röra sig med än vad en ensamstående
            mamma har.
          </note>
          <note>
            Förändringarna i a-kassan och sjukförsäkringen slår extra hårt
            mot kvinnor, framför allt eftersom kvinnor ofta är deltidsarbetslösa,
            nu inte längre kan fyllnadsstämpla och inte heller garanteras
            ett heltidsjobb. De minskade ersättningarna i sjukförsäkringen
            drabbar också kvinnor i större utsträckning, eftersom det är fler
            kvinnor än män som är sjukskrivna.
          </note>
          <note>
            När kommuners och landstings minskade skatteintäkter inte blir
            kompenserade av regeringen drabbar också det kvinnor extra hårt,
            eftersom majoriteten av de anställda i den gemensamma sektorn
            är just kvinnor. Fler varsel där innebär att fler kvinnor blir
            arbetslösa. Men också en majoritet av brukarna framför allt inom
            äldreomsorgen som är beroende av välfärdsverksamhet utförd av
            kvinnor drabbas därmed i dubbel omfattning.
          </note>
          <note>
            Då blir min fråga till statsrådet som nu påstår att det finns
            en samordning: På vilket sätt har diskussionen om minskade bidrag
            till kommuner och landsting analyserats ur ett jämställdhetsperspektiv
            utifrån att man säger att det pågår en sådan samordning?
          </note>
          <note>
            Statsminister Fredrik Reinfeldt gav i en debatt svaret till Maria
            Wetterstrand att kvinnor inte förlorar på regeringens politik
            därför att de är kvinnor, utan att det är för att de tjänar mindre,
            jobbar mindre och äger mindre. Per definition har vi en statsminister
            som vet att hans politik gynnar dem som tjänar mest, jobbar mest
            och äger mest, det vill säga männen. Då har man gjort en analys
            av hur politiken kommer att fördela insatserna. Därmed har man
            också medvetet missgynnat kvinnor. Då blir min fråga: Borde det
            inte finnas ett intresse från statsrådet att hela regeringen får
            utbildning, inte bara tjänstemännen?
          </note>
          <note>
            Det finns en utredning som den förra regeringen tillsatte som
            heter Plats på scen . Den handlar om hur kvinnor i större utsträckning
            skulle kunna vara delaktiga i framför allt scenkonsten. Utredningen
            har presenterats, lagts fram. Men trots att vi har haft en borgerlig
            regering under två år som säger sig ta jämställdheten på allvar,
            har man inte gjort någonting åt den här utredningen. Min fråga
            till statsrådet blir på vilket sätt man på kulturområdet har implementerat
            jämställdhetsintegrering, för jag kan inte se att den har fått
            de konsekvenser som statsrådet pekar på.
          </note>
          <note>
            Det nuvarande handlingsprogrammet omfattar åren 20082009, enligt
            statsrådet. Det betyder att 2007 inte har omfattats av den här
            politiken med fokus på propositioner, myndighetsstyrning samt
            EU-arbete.
          </note>
          <note>
            En motion som jag har lagt fram och som vi har drivit från Socialdemokraternas
            sida tidigare handlar om sexköpslagen som finns i Sverige. Min
            fråga är: Kommer statsrådet att aktivt driva den typen av implementering
            och jobba för att en sådan lag också ska kunna komma i fråga i
            EU? Det skulle jag vilja veta.
          </note>
          <note type="speaker">
            Anf. 10 FINN BENGTSSON (m):
          </note>
          <note>
            Herr talman! Tack, interpellanten, för att vi får möjlighet att
            prata jämställdhetspolitik! Och tack, statsrådet, för svaret!
            Det var väldigt tydliggörande. Den formella delen av jämställdhetsarbetet
            sker alldeles utmärkt på Regeringskansliet, enligt vad jag läser
            ut av statsrådets svar.
          </note>
          <note>
            Det finns tre frågor som jag skulle vilja fundera över i samband
            med praktiskt jämställdhetsarbete med tanke på hur interpellationen
            är utformad. Den handlar ju om kvinnoyrken och kvinnoyrkens problem.
            Ett sådant hänför sig till lön, ett annat till rationell hushållning
            av statsfinanserna i ett svårt finansiellt läge och det tredje
            till vem som är arbetsgivaren.
          </note>
          <note>
            På den första punkten som gäller lönen har man räknat fram att
            det tredje jobbskatteavdraget som alliansregeringen nu inför innebär
            en inkomstförstärkning för dem i typiskt kvinnodominerade yrken,
            till exempel sjuksköterskor, med nästan 10 procent. Då ska vi
            komma ihåg att i valrörelsen lyckades facket förhandla sig till
            ½ procent. Att lyfta upp lönerna är en väldigt viktig jämställdhetsfråga
            i praktiska termer, och det gör man faktiskt med alliansens skattepolitik
            som riktar sig till framför allt de med små och medelhöga inkomster.
          </note>
          <note>
            När det gäller det andra, ett rationellt hushållande av statsfinanserna,
            är det ganska intressant att konstatera att Sveriges Kommuner
            och Landsting uppenbarligen har hållit igen en rapport där man
            tänkte presentera sitt i och för sig rättmätiga behov att få statsunderstöd.
            Den hölls igen på grund av att den visar utvecklingen från 1980
            till 2005, att Sveriges Kommuner och Landsting fick en närmast
            50-procentig ökning av välfärden som inte fullt ut kan motiveras
            av befolkningsförändringar. Sveriges Kommuner och Landsting har
            alltså varit relativt välförsedda i ett svårt finansiellt läge
            som drabbat såväl kommuner och landsting som staten. Att i det
            läget bara önska mer pengar in i en apparat som inte fullt ut
            är effektiv vidhåller jag kan vara det största straffet för dem
            som är anställda av den apparaten, det vill säga de som jobbar
            med välfärd i offentlig sektor.
          </note>
          <note>
            Till det sista måste man också lägga allianspolitikens strävan
            efter en större mångfald av utförare. En mer effektiv välfärd
            skapas genom konkurrens, en konkurrens som förstås, viktigast
            sett ur medborgarnas synpunkt, leder till en mer effektiv välfärd
            och en större valmöjlighet inom ramen för den välfärd som är solidariskt
            finansierad. Som svar på interpellantens frågeställning leder
            det till en mycket större möjlighet för framför allt dem i kvinnodominerade
            yrken att välja arbetsgivare, till skillnad från om de fastnar
            hos en närmast monopolarbetsgivare, där de har ett mycket sämre
            förhandlingsläge.
          </note>
          <note>
            Nu när Socialdemokraterna tänker sig att samregera med Vänsterpartiet
            vill jag påminna om att Vänsterns lösning på detta är att skjuta
            till närmare 200 000 nya jobb som alla ska drivas av det offentliga.
            Det är verkligen en cementering av arbetsgivarmodellen där man
            har en arbetsgivare att förhandla med. På vilket sätt detta stärker
            arbetstagarna, i det här fallet i kvinnodominerade yrken, är för
            mig en fullständig gåta.
          </note>
          <note>
            Herr talman! Det här var tre exempel på hur alliansregeringen
            för fram ett annat synsätt på andra arenor som måste möta jämställdheten
            i praktiska termer. När det gäller interpellantens slutfråga och
            vädjan om att regeringen ska sitta på utbildningsbänken kanske
            det är Socialdemokraterna och inte minst Vänsterpartiet, när man
            ska ingå i koalition, som borde sitta på något slags utbildningsbänk
            för en annan typ av politik som leder till just möjligheten för
            dem med små och medellåga inkomster att få mer i plånboken. Detta
            gäller framför allt i kvinnodominerade yrken.
          </note>
          <note>
            Man måste också förstå värdet av en större mångfald som utför
            den solidariskt finansierade välfärden så att vi får en bättre
            effekt av skattekronorna och därmed också tryggar möjligheten
            till fler arbetsgivare för, just som jag sade, mest kvinnodominerade
            yrken.
          </note>
          <note type="speaker">
            Anf. 11 Integrations- och jämställdhetsminister NYAMKO SABUNI
            (fp):
          </note>
          <note>
            Herr talman! Jag fortsätter där Finn Bengtsson slutade och påminner
            återigen Eva-Lena Jansson om det som statsministern gav uttryck
            för i sitt svar: Det är inte denna regering som har låst in kvinnor
            i vissa branscher där det inte ges högre löner. Det är inte denna
            regering som har låst in kvinnor i branscher där det råder monopol.
            Det är inte denna regering som har låst in kvinnor i branscher
            där det inte är möjligt att göra karriär.
          </note>
          <note>
            Den förra regeringen, som Eva-Lena Jansson stödde, gjorde absolut
            ingenting för att komma till rätta med dessa problem.
          </note>
          <note>
            Vi har skapat möjligheter för kvinnor att kombinera yrkesliv
            och arbetsliv. Vi har under vår tid sett till att fler deltidsarbetande
            kvinnor nu arbetar heltid. Vi har sett till att kvinnor tjänar
            mer i dag än de gjorde under den tid som Eva-Lena Janssons parti
            satt i regeringen. Kvinnors löner har faktiskt ökat i snabbare
            takt än männens löner.
          </note>
          <note>
            Med det sagt ska jag svara på de ytterligare frågor som Eva-Lena
            Jansson ställde. Hur fungerar samordningen av jämställdhetsarbetet
            i Regeringskansliet? Jag har ansvaret att samordna det. De flesta
            frågor av relevans som bereds inom Regeringskansliet bereds också
            på Integrations- och jämställdhetsdepartementet, på enheten och
            så vidare upp till min nivå. Jag tror dock inte att Eva-Lena Jansson
            vill se ett system där jämställdhetsministern med samordningsansvar
            är den enda som kan jämställdhetsfrågor och bryr sig om dem. Vi
            ser därför till att varje departement är försett med kunnig personal
            för att kunna garantera att betänkanden, utredningar, propositioner,
            Departementsserien och annat har detta jämställdhetsperspektiv.
          </note>
          <note>
            När det gäller kulturen gick Kulturdepartementet kanske inte
            vidare med utredningen Plats på scen . Men Eva-Lena Jansson kanske
            har missat att kulturministern och jag redan 2007 avsatte 9 miljoner
            kronor till jämställd scenkonst. Pengar finns alltså tillgängliga
            att söka för alla som jobbar med scenkonst för att få bättre jämställdhet
            där.
          </note>
          <note>
            Sexköpslagen ska utvärderas. Tanken är att vi ska se vilka effekter
            den har fått, hur den har hjälpt att få bort prostitution i vårt
            land och om den kanske också har hjälpt när det gäller människohandel
            för sexuella ändamål. Vi får dock inte glömma att om prostitutionen
            har minskat i vårt land kan vi eventuellt ha exporterat sexköpande
            män till andra länder. Det måste vi också ta hänsyn till. Allt
            detta ska utvärderas inte i syfte att avskaffa lagen utan i syfte
            att förstärka och förbättra den om det skulle behövas. När vi
            har alla fakta på hand, Eva-Lena Jansson, blir det mycket lättare
            för oss i Sverige att kunna marknadsföra lagen utomlands. I dag
            har vi inte tillräckliga fakta för att kunna göra det. Jag tror
            inte att vi gör lagen en tjänst om vi går ut och marknadsför den
            utan konkreta resultat av vad lagen har lett till.
          </note>
          <note>
            Eva-Lena Jansson hade många frågor, men jag tror att jag har
            besvarat alla. Annars får jag återkomma i nästa inlägg.
          </note>
          <note type="speaker">
            Anf. 12 EVA-LENA JANSSON (s):
          </note>
          <note>
            Herr talman! Några av de frågor som jag tyckte var centrala var:
            Hur har man i Regeringskansliet via samordning analyserat det
            faktum att mindre pengar till kommuner och landsting får stora
            effekter för flertalet kvinnor som är anställda där men också
            för brukarna? Vilket jämställdhetsperspektiv har regeringen haft
            när den har gjort detta och bedömt att det inte behövs några resurser
            trots att Sveriges Kommuner och Landsting har begärt ökade anslag
            och så sent som den 19 december sade att pengarna behövs nu så
            att man inte ska tvingas säga upp och göra fler kvinnor arbetslösa?
          </note>
          <note>
            När det gäller statsministerns uttalande handlade det om att
            politiken som den borgerliga regeringen genomför i huvudsak gynnar
            de välavlönade och dem som har stora förmögenheter eller äger
            mycket. Då kan man konstatera att eftersom kvinnor äger mindre
            och tjänar mindre missgynnas de av denna politik. Jag kan inte
            förstå att det har analyserats på annat sätt än att regeringen
            inte har något emot det.
          </note>
          <note>
            När det gäller sexköpslagen har andra länder redan tagit efter
            och tyckt att den verkar fungera bra. Den har ett preventivt syfte
            och signalerar att kvinnan inte är någon handelsvara. Ingen människa
            ska vara en handelsvara, oavsett om man är barn, kvinna eller
            man. Vi känner också till att fler kvinnor och flickor utnyttjas
            via bland annat trafficking. Därför är det viktigt att driva denna
            fråga på Europanivå.
          </note>
          <note>
            Vilka initiativ tänker statsrådet ta? Vilka frågor av övergripande
            karaktär kommer statsrådet att driva när det gäller jämställdhetsfrågor?
          </note>
          <note>
            Statsrådet har tidigare uttalat att införandet av vårdnadsbidrag
            inte är ett jämställdhetspolitiskt inslag, men det har ändå införts
            av regeringen. Det är därför av vikt att veta på vilket sätt den
            här politiken harmoniserar med jämställdhet?
          </note>
          <note>
            Det är av största vikt att de som är ministrar och därmed ansvariga
            på departementen också har erforderlig utbildning. Det var därför
            jag ställde frågan. Jag tolkar svaret som att det i princip är
            viktigt att alla som jobbar på departementen kan dessa frågor
            men att det inte är nödvändigt att varje enskild minister har
            utbildning, vilket jag efterfrågar. Jag tycker att det skulle
            kunna finnas en poäng i det, precis som tidigare jämställdhetsminister
            Margareta Winberg tyckte.
          </note>
          <note type="speaker">
            Anf. 13 FINN BENGTSSON (m):
          </note>
          <note>
            Herr talman! Interpellationsdebatterna är så upplagda att jag
            nu har mitt sista inlägg. Därför lär jag inte få svar på de frågor
            jag riktade till interpellanten. Jag vill i alla fall inte ha
            det retoriskt eftersom jag inte själv kan svara.
          </note>
          <note>
            Jag lyfte fram tre saker för konkret jämställdhetspolitik. Det
            handlar om att öka lönerna för kvinnorna, att se till att vi har
            sunda statsfinanser för att också ha en balans för dem som är
            mest utsatta i sin anställning i det som är våra skattebaser och
            att ha en mångfald av arbetsgivare i stället för en enfald, vilket
            försvagar arbetstagarens situation.
          </note>
          <note>
            Detta verkar ha gått Eva-Lena Jansson spårlöst förbi. I stället
            talar hon om utbildning av regeringsledamöter. Jag undrar vilket
            som har mest effekt att man faktiskt ser att det händer något
            i lönekuvertet, att man vet att statsfinanserna är sunda och därmed
            ger möjlighet till kommunal- och landstingsanslag från staten
            och att man har en mångfald av arbetsgivare att välja mellan i
            händelse av att man inte tycker att arbetsgivaren är den optimala.
          </note>
          <note>
            Jag vill betona att tidskriften Fokus i sitt senaste nummer lyfte
            fram att Sveriges Kommuner och Landsting höll tillbaka en rapport
            för att man såg att man hade rätt välförsett i skafferiet när
            det gällde att möta krisen i förhållande till hur situationen
            var för ca 25 år sedan.
          </note>
          <note>
            När det gäller ansvaret i en finanskris har vi tidigare i kammaren
            diskuterat var ansvaret ligger. Det är inte bara statens ansvar
            utan även landstingens och kommunernas. Man har skattevapnet i
            sin hand där också. I en del av Norrlandslänen har såväl kommuner
            som landsting höjt skatten. De är inte förvånande socialdemokratiskt
            styrda. Det motverkar naturligtvis den löneökning som staten ger
            genom tredje jobbskatteavdraget.
          </note>
          <note>
            Det finns rätt mycket mer, herr talman, som Socialdemokraterna
            har att redovisa på jämställdhetsområdet i praktiska termer när
            man har skattevapnet i sin hand i kommuner och landsting och i
            värsta fall tar över regeringsmakten och successivt börjar höja
            skatterna för dem som har de lägsta inkomsterna. Det kan inte
            vara en bra jämställdhetspolitik givet att det kommer att drabba
            så många kvinnor.
          </note>
          <note type="speaker">
            Anf. 14 Integrations- och jämställdhetsminister NYAMKO SABUNI
            (fp):
          </note>
          <note>
            Herr talman! Jag är övertygad om att Eva-Lena Jansson och jag
            är överens om att vi inte ska ha olika skatter för män och kvinnor,
            det vill säga mansskatten. Då är det ganska lätt att förstå att
            när man sänker skatten, till exempel genom jobbskatteavdraget,
            kommer den som har högre lön att i kronor tjäna mer. I andel är
            det precis lika mycket. Det var det som statsministern pekade
            på. Den som har 25 000 i lön kommer att få fler kronor i behåll
            än den som har 15 000.
          </note>
          <note>
            Det är denna arbetsmarknad som bland annat Eva-Lena Janssons
            parti har varit med om att skapa genom att behålla monopol, genom
            att inte skapa förutsättningar för kvinnor att kunna göra karriär,
            genom att inte skapa förutsättningar att åtminstone kunna byta
            arbetsgivare för att på det sättet kunna få upp lönen. Då kommer
            vi att se dessa problem i omvandlingen av politiken.
          </note>
          <note>
            Det handlar lika mycket om sjukskrivningar. Det är främst kvinnor
            som är sjukskrivna. I förändringen av sjukskrivningar när det
            gäller rehabiliteringskedja och ersättningar kommer antagligen
            några kvinnor att drabbas eftersom det framför allt är de som
            är sjukskrivna.
          </note>
          <note>
            I det här fallet är det viktigare att kvinnor erbjuds rehabilitering,
            att de blir sedda och att de kan komma tillbaka till arbetsmarknaden
            än att man förpassar dem till förtidspension där de får leva på
            64 procent av sin lön.
          </note>
          <note>
            Jag tror att kommuner, precis som all arbetsmarknad, måste följas
            upp i krisens tid. Det handlar om att följa processerna och utvecklingen
            för att kunna vidta förnuftigt avvägda åtgärder.
          </note>
          <note>
            Kommunerna är inte lottlösa i år heller. I budgetpropositionen
            ser vi att fastighetsskatteavgiften är kommunal nu. Det innebär
            1,7 miljarder till kommunerna detta år. Sänkt arbetsgivaravgift
            kommer att innebära 2,9 miljarder som kommer kommunerna till del.
            Sänkt arbetsgivaravgift för unga människor innebär 2,8 miljarder
            till kommunerna. Dessutom har vi övrig välfärd som de har fått
            och som innebär 1,5 miljarder.
          </note>
          <note>
            Kommunerna har alltså resurser. Om kommunerna behöver åtgärder
            för att stimuleras i finanskrisens tider kommer, precis som för
            annan arbetsmarknad, sådana beslut att fattas, men de kommer att
            avvägas på ett bra och förnuftigt sätt.
          </note>
          <note>
            Vad ska vi lyfta upp i EU-sammanhang?
          </note>
          <note>
            Vi kommer att lyfta upp jämställd arbetsmarknad. Där är det viktigt
            att det händer saker. Jag har under min första tid fokuserat på
            att bekämpa mäns våld mot kvinnor, prostitution och människohandel.
            Nu jobbar vi för fullt när det gäller jämställd arbetsmarknad.
            Jag tror att det finns mycket att lära av andra, men också att
            lära ut så att vi får ett erfarenhetsutbyte mellan EU:s medlemsländer.
          </note>
          <note>
            Vi kommer att fortsätta att diskutera och utbyta erfarenheter
            när det gäller åtgärder för att komma till rätta med mäns våld
            mot kvinnor. Vi kommer, inte minst, att diskutera och utbyta erfarenheter
            när det gäller hur vi kan bli bättre på att stimulera kvinnors
            företagande. Det ser väldigt olika ut i olika länder.
          </note>
          <note>
            Arbetet inom de olika områdena pågår för fullt inom vårt departement
            och på andra relevanta departement i regeringen.
          </note>
          <note>
            Det är framför allt de tre frågorna vi tänker lyfta upp när det
            gäller jämställdhet på EU-nivå under vårt ordförandeskap.
          </note>
          <note type="speaker">
            Anf. 15 EVA-LENA JANSSON (s):
          </note>
          <note>
            Herr talman! Minskade skatteintäkter till kommuner och landsting
            ger ju inte ökat löneutrymme inom välfärdssektorn, snarare tvärtom.
          </note>
          <note>
            Jag som tjänar 54 500 kronor får jobbskatteavdrag varje månad
            och märker knappt att jag får det. Det jobbskatteavdraget får
            man inte om man är arbetslös undersköterska eller vårdbiträde,
            pensionerad metallarbetare eller rent av arbetslös skogsarbetare.
          </note>
          <note>
            När det gäller siffrorna för Sveriges Kommuner och Landsting
            konstaterar de att fastighetsskatten inte har något med statsbudgeten
            att göra. Ökningen är känd sedan länge av kommunerna och har därför
            funnits med i tidigare budgetunderlag. Sveriges Kommuner och Landsting
            säger att man behöver mer pengar nu för att slippa säga upp människor.
          </note>
          <note>
            Statsrådet säger att det finns en samordning för jämställdhetsfrågor.
            Hur har man analyserat att kommuners och landstings minskade skatteintäkter
            får den effekten att fler kvinnor blir arbetslösa och att många
            av de kvinnor som har de här välfärdstjänsterna också kommer att
            drabbas av sämre service?
          </note>
          <note>
            Det får jag inte något svar på.
          </note>
          <note>
            När jag frågar om det inte vore av vikt att statsråden inte bara
            de som jobbar på departementen har erforderlig utbildning, får
            jag inte heller något svar på om statsrådet tycker att det är
            viktigt.
          </note>
          <note>
            Det är glädjande att statsrådet har tagit vid i den förra regeringens
            arbete med trafficking och mäns våld mot kvinnor. Det arbetet
            har pågått länge, och det är viktigt att det fortsätter även om
            vi har bytt regering.
          </note>
          <note>
            Införandet av vårdnadsbidraget kan med all respekt inte betecknas
            som en jämställdhetsreform. Det har också Nyamko Sabuni uttryckt
            här i kammaren.
          </note>
          <note>
            Med det tackar jag för debatten.
          </note>
          <note type="speaker">
            Anf. 16 Integrations- och jämställdhetsminister NYAMKO SABUNI
            (fp):
          </note>
          <note>
            Herr talman! När det gäller den kommunala och landstingsstyrda
            verksamheten, precis som alla arbeten på arbetsmarknaden där fler
            riskerar att bli arbetslösa, jobbar regeringen för att stimulera
            att fler jobb skapas. Det är det enda sättet att garantera att
            människor, om de blir av med ett arbete, kan gå in i ett annat
            arbete.
          </note>
          <note>
            På klassiskt manér, när man diskuterar med socialdemokrater,
            går man från att tala om löneskillnader till att börja tala om
            de arbetslösa och ersättningar eller bidrag.
          </note>
          <note>
            Nu talar vi löneskillnader. Vilken utveckling har kvinnors löner
            haft under de två år som alliansen har haft regeringsmakten? Jag
            ska säga Eva-Lena Jansson att det har varit mycket bättre för
            kvinnor nu. De har fått lönehöjningar som inte ens facket har
            mäktat med. Som Finn Bengtsson sade, har det inneburit 1011 procents
            löneökning med löneskatteavdraget. Vi talar då om dem som arbetar.
            För den här regeringen är det viktigt att så många som möjligt
            ska arbeta. Det är det viktiga. Utgångspunkten är att man ska
            kunna försörja sig själv, inte att man ska bli försörjd av staten
            vilket Eva-Lena Jansson verkar tycka är viktigare.
          </note>
          <note>
            Med de orden tackar jag för debatten.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 2008/09:164 om den principiella synen
            gällande utvisningar till Kongo-Kinshasa
          </note>
          <note type="speaker">
            Anf. 17 Statsrådet TOBIAS BILLSTRÖM (m):
          </note>
          <note>
            Herr talman! Raimo Pärssinen har frågat mig dels om min principiella
            syn på utvisningar till Kongo-Kinshasa, dels vad jag avser att
            göra för att få till stånd en ändring av Migrationsverkets riktlinjer
            gällande Kongo-Kinshasa.
          </note>
          <note>
            Låt mig först klargöra att regeringen inte utfärdar några riktlinjer
            för Migrationsverket i fråga om avvisningar eller utvisningar
            till Demokratiska republiken Kongo eller till något annat land.
            Migrationsverket och, sedan den 31 mars 2006, migrationsdomstolarna
            har att självständigt pröva asylansökningar och överklaganden.
            Migrationsöverdomstolen har som högsta instans ansvaret för prejudikatbildningen.
            Det innebär att regeringen inte längre är vägledande instans och
            således inte kan ge någon ledning om tillämpningen av bestämmelserna
            i utlänningslagen. Migrationsverket, migrationsdomstolarna och
            Migrationsöverdomstolen ska följa utlänningslagens regler. Den
            individuella prövningen av förutsättningarna i varje enskilt fall
            är en hörnsten i utlänningslagen. Statsråd får inte ingripa i
            eller uttala sig om hur myndigheter eller domstolar ska tillämpa
            lagen i enskilda ärenden.
          </note>
          <note>
            Vad gäller Utrikesdepartementets reserekommendationer råder det
            inget motsatsförhållande i att avråda från besök i Demokratiska
            republiken Kongo och att se till att avvisade eller utvisade kongolesiska
            medborgare, som konstaterats sakna skyddsbehov, återvänder till
            hemlandet.
          </note>
          <note>
            En avvisning eller utvisning av en asylsökande förutsätter enligt
            utlänningslagen att personen i fråga inte är i behov av skydd
            och inte heller av andra skäl ska beviljas uppehållstillstånd
            i Sverige. Återvändande till hemlandet ska föregås av en prövning
            av det eventuella skyddsbehovet. Det råder fri bevisprövning hos
            migrationsdomstolarna och det finns därför inga begränsningar
            av vilket underlag som någon av parterna får åberopa.
          </note>
          <note>
            Utlänningslagens grunder för att bevilja uppehållstillstånd för
            asylsökande sträcker sig längre än vad våra internationella åtaganden
            kräver. Det är ändå inte några enkla bedömningar som myndigheter
            och domstolar har att göra när det gäller länder som Demokratiska
            republiken Kongo. Jag har ingen anledning att tvivla på att svenska
            myndigheter och domstolar gör ovan nämnda prövningar i överensstämmelse
            med de grunder som finns i den svenska utlänningslagen.
          </note>
          <note>
            Jag vill också hänvisa till mitt svar den 27 november 2008 på
            fråga 2008/09:281 av Sven Bergström, Centerpartiet om att Sverige
            utvisar personer till Kongo-Kinshasa, där jag bland annat redogör
            för Migrationsverkets vägledande beslut den 28 november 2008 där
            verket beviljade uppehållstillstånd för en kongolesisk kvinna
            på grund av skyddsbehov till följd av att det råder en inre väpnad
            konflikt i delar av Demokratiska republiken Kongo och att något
            inre flyktalternativ inte finns i det enskilda fallet.
          </note>
          <note type="speaker">
            Anf. 18 RAIMO PÄRSSINEN (s):
          </note>
          <note>
            Herr talman! Jag tackar statsrådet för svaret.
          </note>
          <note>
            Då har vi återigen en interpellationsdebatt här i kammaren som
            berör väldigt många människor och återigen att svar som visar
            tecken på att man gömmer sig bakom något.
          </note>
          <note>
            Den här interpellationen handlar om Lys, 19 år, och hennes dotter
            Jessica, tre år, som har blivit utvisade till Kongo-Kinshasa.
            Det är ett land där det beskrivs förekomma godtyckliga avrättningar,
            massmord, tortyr och våldtäkter. Till det landet har Lys och Jessica
            blivit avvisade.
          </note>
          <note>
            Statsrådet säger att regeringen inte kan lägga sig i detta. Naturligtvis
            kan regeringen inte lägga sig i ett enskilt fall. Men interpellationen
            är ställd ur en principiell vinkel.
          </note>
          <note>
            Billström skriver att det innebär att regeringen inte längre
            är vägledande instans och inte kan ge någon ledning om tillämpningen
            av bestämmelserna i utlänningslagen.
          </note>
          <note>
            Billström konstaterar också i svaret att det saknas skyddsbehov.
            Vi som har varit engagerade i frågan ställer frågan: Saknar Lys
            och Jessica också skyddsbehov?
          </note>
          <note>
            Vidare slår statsrådet sig för bröstet och skriver i svaret att
            utlänningslagens grunder sträcker sig längre än våra internationella
            åtaganden kräver. Är det så? Man kan säga att det kan vara så
            i teorin. I skrift ser det väldigt bra ut. Men hur ser det ut
            i praktiken? Sverige har blivit starkt kritiserat av bland annat
            UNHCR för hur vi tillämpar lagstiftningen, inte för vad vi skriver
            men hur vi tillämpar detta, och andra länder tar till och med
            efter oss på ett negativt sätt.
          </note>
          <note>
            Vidare har Billström ingen anledning att tvivla på att de svenska
            myndigheterna och domstolarna gör nämnda prövningar som stämmer
            helt överens med den svenska utlänningslagen.
          </note>
          <note>
            Men så bra då, då har vi alltså en regering och ett statsråd
            som säger att vi har en lag och att man tillämpar lagen. Vad kan
            vi då göra? Med det säger han att alla de tillämpningar som sker
            görs på ett rätt och rättvist sätt utan att han försöker sätta
            sig in i eller fundera kring hur domstolarna har dömt, bara för
            att vi har en lag.
          </note>
          <note>
            Jag kan bara konstatera att i detta fall med Lys och Jessica
            säger Billström till oss att han är nöjd med lagstiftningen och
            med tillämpningen. Samtidigt hänvisar han i ett skriftligt svar
            till en annan riksdagsledamot till att man har beviljat uppehållstillstånd
            för en annan kvinna i Kongo. Vad är det som är rätt, och vad är
            det som är fel då, statsrådet?
          </note>
          <note>
            För att sätta lite spets på det hela ska jag säga följande. För
            statsrådet, moderaten Billström, existerar enbart en perfekt fungerande
            ordning med en väl anpassad lagstiftning och domstolar som alltid
            tolkar lagen rätt och rättvist. Men vi är faktiskt lagstiftare.
            Vi ska utvärdera hur det fungerar. Om det fungerar dåligt kan
            vi faktiskt ändra lagstiftningen. I detta fall är det många människor
            som kommer i kläm. Och de som kommer ordentligt i kläm nu är faktiskt
            Lys och Jessica i Kongo.
          </note>
          <note type="speaker">
            Anf. 19 ÅSA LINDESTAM (s):
          </note>
          <note>
            Herr talman! Jag tackar ministern för svaret, som jag inte känner
            mig så jättenöjd med.
          </note>
          <note>
            När jag frågar om ögonblicksbilder från Kongo beskriver man ett
            myller av människor, och det vimlar av folk överallt. Allt man
            vill ha kan köpas för pengar, om man nu har pengar. Men om man
            inte har några pengar förutsätter det att man har släktingar som
            ser till att man får sina behov tillgodosedda. Annars är detta
            ett laglöst land.
          </note>
          <note>
            Avrättningar sker systematiskt. Massmord och tortyr sker systematiskt.
            Dessutom använder man våldtäkter systematiskt. Det är allt från
            små barn till mycket äldre kvinnor som utsätts för våldtäkt. Jag
            har fått reda på att kvinnor som är 75 år har blivit våldtagna.
            Detta görs av polisen, av militären och av milisen. Det är inte
            nog med att man gör detta systematiskt, utan ofta avslutas våldtäkterna
            med att man skadar kvinnorna med de mest fruktansvärda vapen i
            underlivet. Det förstör dem för framtiden, och det förstör för
            familjen. Detta görs framför ögonen på familjen barnen och mannen.
          </note>
          <note>
            Jag som försvarspolitiker häpnar över detta, och jag inser att
            systematiska våldtäkter är ett väldigt billigt vapen. Det är kanske
            det mest fruktansvärda som man kan göra i ett land där man slår
            sönder allt som står för trygghet.
          </note>
          <note>
            Det sägs att detta är ett sätt att förstöra en människas själ.
            Men det är också att förstöra ett land och en framtid.
          </note>
          <note>
            Vi i Söderhamn har varit oerhört upprörda över det som har hänt
            med Lys och hennes dotter Jessica. Man skickar ut en kvinna som
            är så ung 19 år gammal och hennes treåriga dotter till ett land
            där hon inte känner någon och där hon inte har någon släkting.
            Det är oerhört frustrerande för oss som vill ha henne kvar. Det
            är en tjej som har varit på framåtmarsch hos oss, som läser och
            som skulle kunna bli en god samhällsmedborgare.
          </note>
          <note>
            Egentligen skickar man ut två barn eftersom man inte är så stor
            när man är 19 år, tycker jag som har barn i den åldern.
          </note>
          <note>
            Vi har protesterat, och vi har samlat ihop rätt så mycket pengar.
            Lys blev från början, efter att ha blivit dumpad på flygplatsen,
            skickad till en by där hon inte kunde tala om var någonstans hon
            var. När vi vid telefonsamtal försökte förstå var hon var visste
            hon inte det.
          </note>
          <note>
            Vi har samlat in mycket pengar. Det sista jag hörde var 60 000
            kronor. Men jag tror att det finns mer pengar i dag för att hjälpa
            Lys och hennes dotter. Vi har sett till att hon har hamnat hos
            en missionär som tar hand om henne och dottern.
          </note>
          <note>
            På det första stället hon bodde, i den lilla hyddan, var hon
            inte säker, och det fanns inte vatten där. Det är så det är i
            Kongo. Man har inte mat och vatten för dagen, man måste gå långa
            vägar, och risken för våldtäkt är stor.
          </note>
          <note>
            Jag skulle vilja veta hur ministern tar reda på fakta om länder,
            om vad som händer just i dag och hur man kan använda det för att
            förhindra sådana här saker. Någonstans måste vi ändå ta ansvar
            för en så ung kvinna som har vistats i vårt land och i vår stad
            under så lång tid. Hon måste få denna hjälp så att hon kan överleva
            i det land som hon befinner sig i. Där gjorde vi inte allt vi
            kunde.
          </note>
          <note type="speaker">
            Anf. 20 BODIL CEBALLOS (mp):
          </note>
          <note>
            Herr talman! Jag skulle vilja börja med att läsa upp ett brev
            som jag vet att även migrationsministern har fått. Alla riksdagsledamöter
            har fått det. Det är skickat den 18 november från en man i Söderhamn
            som är mycket upprörd över det som har hänt.
          </note>
          <note>
            Han skriver:
          </note>
          <note>
            Hej, hoppas det är bra med dig och hoppas du kommer att få en
            skön jul.
          </note>
          <note>
            Men jag undrar vad du egentligen gör för mina skattepengar.
          </note>
          <note>
            Jag vaknar numera mitt i nätterna och spyr, får migrän på dagarna
            och blir så förbannad att jag säkert ligger i risk för en snar
            hjärtinfarkt. Jag är en vuxen människa på 53 år som gråter när
            jag ser hur vi behandlar flyktingar i vårt land. Jag skäms så
            att jag inte vet vart jag ska ta vägen.
          </note>
          <note>
            Hur kan Migrationsverket bete sig så vidrigt att de utvisar en
            ensamstående tonårsmor med en dotter på tre år till Kongo? De
            har små möjligheter att få behålla livet. En vuxen svensk i samma
            situation skulle knappast klara sig. Nu är alla gränser överskridna.
            Det här är droppen!
          </note>
          <note>
            Spyfärdig har jag varit över Migrationsverket så länge det funnits,
            men nu är det katastrof.
          </note>
          <note>
            Jag vill ha en förklaring av dig vad du tänker göra för mamman
            Lys som hämtades från sitt praktikjobb och dottern Jessica som
            hämtades från dagis, och de sattes på ett plan till Kongo.
          </note>
          <note>
            Migrationsverket bör du städa upp omedelbart, eller så vill jag
            ha en förklaring varför du inte vill göra något.
          </note>
          <note>
            Jag gråter och skäms över mina valda politiker.
          </note>
          <note>
            Detta brev skickade Bertil Andersson från Söderhamn till oss
            alla här i riksdagen.
          </note>
          <note>
            Jag ringde till Bertil och pratade med honom. Han berättade då
            för mig att han också har skickat det till migrationsministern.
          </note>
          <note>
            Jag har vid flera tillfällen talat om för migrationsministern
            att Gävleborg är ett väldigt solidariskt län. Människor blir upprörda
            när våra kommunmedborgare skickas i väg till sina hemländer i
            strid med vad vi tycker är humanitetens krav egentligen. Det går
            inte att skicka människor till krig.
          </note>
          <note>
            Vi hörde Åsa berätta om hur mycket alla människor i Söderhamn
            engagerat sig i frågan.
          </note>
          <note>
            På ledarsidan i Ljusnan, en liberal tidning, skriver man bland
            annat:
          </note>
          <note>
            Vad har vi för myndigheter som utvisar ambitiösa unga människor
            som varit i landet i flera år och vill skapa sig en framtid här?
          </note>
          <note>
            Vad har vi för myndigheter som tränger in med fem poliser på
            en praktikplats och än värre tränger sig in bland barnen i en
            förskola, för att gripa värnlösa människor?
          </note>
          <note>
            Vad har vi för myndigheter som utvisar en ensamstående mor med
            ett litet barn till ett land i krig med över en miljon människor
            på flykt, där kvinnor våldtas av polis, militär och olika beväpnade
            milisgrupper?
          </note>
          <note>
            Lite längre ned står det:
          </note>
          <note>
            Och vad har vi för politiker som tillåter att detta sker? Gång
            på gång.
          </note>
          <note>
            Oskuldsfulla och välmenande ord räcker inte. Det krävs nya, tydliga
            direktiv för en generös och human flyktingpolitik.
          </note>
          <note>
            Den här frågan har jag och migrationsministern diskuterat ett
            antal gånger, bland annat nu senast på debattsidan i Göteborgs-Posten.
            Vi måste få en förändring innan den migrationspolitik vi har i
            det här landet ännu mer strider mot det allmänna rättsmedvetandet.
            Det går inte att utpeka de människor som brottslingar som på grund
            av rädsla är tvungna att gömma sig här i landet eller inte vill
            acceptera ett avslagsbeslut.
          </note>
          <note type="speaker">
            Anf. 21 Statsrådet TOBIAS BILLSTRÖM (m):
          </note>
          <note>
            Herr talman! Låt mig få börja med interpellanten Raimo Pärssinen.
            Han redogör i sin interpellation för ett enskilt ärende och bygger
            hela sin interpellation på det enskilda ärendet.
          </note>
          <note>
            Det är självfallet inte möjligt för mig att principiellt uttala
            mig om utvisningar till Demokratiska republiken Kongo utan att
            sådana uttalanden kopplas samman med det enskilda ärendet. Det
            måste jag också säga till övriga deltagare i den här debatten.
          </note>
          <note>
            Överklagandeordningen i utlänningsärenden innefattar självständiga
            domstolar och grundlagen, regeringsformen. 11 kap. 2 § regeringsformen
            säger:
          </note>
          <note>
            Ingen myndighet, ej heller riksdagen, får bestämma, hur domstol
            skall döma i det enskilda fallet eller hur domstol i övrigt ska
            tillämpa rättsregel i särskilt fall.
          </note>
          <note>
            Jag tycker att det kan finnas anledning att påminna om detta
            här i kammaren eftersom debatten har en tendens att accelerera
            i riktning bort från vad som sägs i regeringsformen.
          </note>
          <note>
            Jag förstår naturligtvis, och respekterar samtidigt, det engagemang
            som människor i exempelvis i Söderhamn känner när en ung kvinna
            med ett litet barn i deras närhet tvingas återvända till hemlandet
            särskilt som situationen i delar av det landet är mycket allvarlig.
            Vi kan föra ingående resonemang det tycker jag också att vi ska
            göra om vikten av att ha en rättssäker och väl fungerande process,
            inte minst i frågan om landinformation.
          </note>
          <note>
            Därför har vi från regeringens sida sett till att starta en utvärderingsutredning
            som nu ser över hur den nya instans- och processordningen för
            utlännings- och medborgarskapsärenden fungerar. Jag vänder mig
            också särskilt till Åsa Lindestam som berörde vikten av att ha
            en bra och väl fungerande process i de här frågorna.
          </note>
          <note>
            Utvärderingsutredningen ska bland annat undersöka om reformen
            har bidragit till att förbättra tillgången till den landinformation
            som ligger till grund för besluten i asylärenden, till exempel
            situationen i ett enskilt land.
          </note>
          <note>
            Dessutom har regeringen i regleringsbrevet till Migrationsverket
            uppdragit åt verket att redogöra bland annat för hur kvaliteten
            i handläggningen av asylärenden tillförsäkrats och utvecklats.
            Av redovisningen ska särskilt framgå hur verket utvecklar och
            upprätthåller en egen landkunskap.
          </note>
          <note>
            Med detta sagt, för att återkomma till interpellanten, finns
            alltså den ordning som jag tidigare redogjort för fastlagd av
            Sveriges riksdag. Det är Sveriges riksdag som har fattat beslut
            om att inrätta migrationsdomstolarna. Det är Sveriges riksdag
            som har skapat den ordning som innebär att det inte längre är
            regeringen som är högsta praxissättande instans.
          </note>
          <note>
            Efter en blick i riksdagens röstningsprotokoll kan jag konstatera
            att du, Raimo Pärssinen, den 14 september 2005 själv var med i
            denna kammare och röstade för reformen med en ny instans- och
            processordning i utlännings- och medborgarskapsärenden alltså
            den reform som du själv i dag här i kammaren kritiserar därför
            att du inte gillar konsekvenserna av den.
          </note>
          <note>
            Med den här ordningen fick vi en ny ordning för överklaganden
            där en förvaltningsmyndighet inte längre är sista instans och
            där Migrationsöverdomstolens avgörande är prejudikatsbildande
            i fråga om utlänningslagens bestämmelser.
          </note>
          <note>
            Jag tycker att det kan vara viktigt att ännu en gång understryka
            att regeringen inte fattar några vägledande beslut om hur utlänningslagen
            ska tillämpas.
          </note>
          <note type="speaker">
            Anf. 22 RAIMO PÄRSSINEN (s):
          </note>
          <note>
            Herr talman! Så fick vi återigen ett svar där ministern hänvisar
            till att riksdagen fattat beslut om en ny ordning. Han pekar också
            på oss som här i kammaren röstat för den. Ja, det stämmer; det
            är helt riktigt. Men återigen: Billström gömmer sig bakom den
            här lagstiftningen.
          </note>
          <note>
            När vi i denna kammare fattar beslut om lagstiftningen sker ju
            en tillämpning efter den. Om riksdagen tycker att tillämpningen
            är precis som riksdagen avsåg att den skulle vara är det bra.
            Men om tillämpningen inte blir sådan har vi i denna kammare faktiskt
            en skyldighet att försöka rätta till det.
          </note>
          <note>
            Vidare är detta ett enskilt ärende. Ja, naturligtvis är det så.
            Men alla de här interpellationerna bygger på verkliga händelser.
            De verkliga händelserna innehåller så att säga människor av kött
            och blod. Det är alltså enskilda ärenden. Då finns för oss möjligheten
            att använda de enskilda ärendena som exempel för att sedan försöka
            föra en principiell diskussion om dem.
          </note>
          <note>
            Frågan är vem som kan bedöma hur läget är i de olika länderna.
            Kan regeringen göra en bedömning av tillståndet till exempel i
            Kongo-Kinshasa, eller är det enbart domstolarna som ska göra den
            bedömningen?
          </note>
          <note>
            Om domstolarna gör bedömningar av läget i enskilda länder som
            inte stämmer överens med säg rättsmedvetandet eller det allmänna
            medvetandet hos en regering eller en riksdag finns det väl möjligheter
            för riksdagen att då göra förändringar.
          </note>
          <note>
            Som jag tidigare här sagt kan vi konstatera att för Billström
            existerar bara en väl fungerande ordning. Han säger att vi har
            fattat beslut och har en lagstiftning. Nu gäller det för regeringen
            att luta sig bakåt och att vara passiv just därför att vi har
            en lagstiftning.
          </note>
          <note>
            Men det är inte så arbetet här i kammaren fungerar. Vi måste
            ha möjlighet att göra justeringar. När det visar sig att en domstol
            i det ena fallet går in och hämtar en 19-årig ambitiös mamma och
            hennes treåriga dotter och skickar i väg dem till Kongo och man
            i det andra fallet gör bedömningen att en kvinna får stanna det
            är bara några dagar eller någon vecka däremellan tycker Billström
            att det är alldeles riktigt. Samtidigt känner vi till det fasansfulla
            läget i Kongo-Kinshasa. Men man tvår sina händer och säger: Det
            där är väl riktigt. Det där får väl de sköta självständigt och
            fullt ut. Vi kan inte diskutera enskilda ärenden eller exempel
            här i riksdagen.
          </note>
          <note>
            Det är ganska lätt att luta sig tillbaka och att vara passiv.
            Det har vi märkt att den här regeringen gör inte bara på det här
            politiska sakområdet utan även i andra fall. Man hänvisar ju till
            exempel till att det finns en styrelse för Försäkringskassan och
            säger: Vänd er till dem!
          </note>
          <note>
            Det är precis så som Bodil Ceballos citerade ur ledaren. Ytterst,
            minister Billström, finns det alltid ett politiskt ansvar för
            den flyktingpolitik som myndigheterna tillämpar.
          </note>
          <note>
            (FÖRSTE VICE TALMANNEN: Med tanke på den debatt som varit om
            vad som kan debatteras eller inte debatteras vill jag erinra om
            att under riksdagens överläggning får inte frågor tas upp som
            faller utanför riksdagens kompetens. Med hänsyn härtill kan riksdagen
            inte överlägga eller besluta om domstolars domar eller förvaltningsmyndigheters
            beslut. Däremot kan man naturligtvis debattera det som står i
            interpellationen, det vill säga de principiella ställningstagandena.)
          </note>
          <note type="speaker">
            Anf. 23 ÅSA LINDESTAM (s):
          </note>
          <note>
            Herr talman! Tack för stödet! Jag känner mycket väl till att
            vi inte kan debattera vissa saker. Men för att det ska bli tydligt
            måste vi lyfta upp de fall som vi känner till när vi vet att det
            går väldigt snett.
          </note>
          <note>
            Lys var i Kongo fram till sju års ålder. Sedan dess har hon inte
            varit där. Hon växte upp i Förenade Arabemiraten med sin pappa
            och var där till 15 års ålder då hon blev gravid. Det kan man
            inte vara i det landet. Av den orsaken hamnade hon i Sverige vid
            15 års ålder.
          </note>
          <note>
            Hon hade fått intagningsbesked till gymnasiet. Det är en begåvad
            tjej. Hon skötte sig. Hon anmälde sig lyssna till mig, ministern
            till polisen två gånger i veckan precis som hon skulle. Dottern
            Jessica gick på förskola i Söderhamn.
          </note>
          <note>
            Jag har nyligen varit i andra länder som ligger långt bort från
            Sverige. Innan jag fick komma in där måste jag ha sprutor och
            gula papper i passet. Mina ben är trots det fulla av bett från
            flugor.
          </note>
          <note>
            Trots detta skickade vi iväg dottern Jessica utan vaccination
            och utan någonting till detta land. Där fick hon leva i en hydda.
            Jag förstår hur hon kliade sig nätterna igenom och grät och längtade
            till Sverige.
          </note>
          <note>
            Ministern säger att vi har haft en rättssäker och väl fungerande
            process. Det tycker inte jag. I det här fallet och kanske i många
            fler har vi inte haft det. Därför ska vi utvärdera tillämpningen,
            men inte lagen. Där håller jag helt med föregående talare, Raimo
            Pärssinen.
          </note>
          <note>
            Det är tillämpningen som vi måste fundera över och se till att
            den också blir rättssäker och inte på det sätt som den varit i
            det här fallet.
          </note>
          <note type="speaker">
            Anf. 24 BODIL CEBALLOS (mp):
          </note>
          <note>
            Herr talman! Jag vill börja med att påminna migrationsministern
            om Moderaternas valmanifest. Jag läste bland annat den del som
            handlar om asylpolitik men också om annat. Ni moderater säger
            att ni ska se till människor och inte till system. Jag upplever
            att ni när det gäller asylpolitiken ser just till system i stället
            för till människor. Jag skulle vilja att Moderaterna mer följer
            sitt valmanifest.
          </note>
          <note>
            När det gäller landinformation och domstolarnas möjligheter att
            bestämma om det är ett krig i ett annat land eller ej är det inte
            särskilt uppenbart att det är en uppgift för nationella domstolar
            att bedöma om det är krig i ett annat land. Tanken var att domstolarna
            skulle använda sig av UNHCR:s rekommendationer. Det gör man inte,
            eftersom de inte är svensk lag.
          </note>
          <note>
            UNHCR uppmanar inte länderna att skicka människor tillbaka till
            krig. Det borde vara en regeringsfråga och inte en domstolsfråga.
            Jag vet att också företrädare för domstolarna menar att de inte
            är de som ska bedöma om det är krig i ett annat land.
          </note>
          <note>
            Den utredning av utlänningslagstiftningen som också var bestämd
            skulle göras när den nya instans- och processordningen kom till
            dröjer nu. Frågan är hur länge den kommer att dröja. Vi sjösatte
            den nya ordningen för att vi skulle få en rättssäker process.
            Det skulle också göras en utredning, men den dröjer. Det är ett
            väldigt problem, tycker vi.
          </note>
          <note>
            Ministern kan ta initiativ till att förändra. Det är vad vi vill
            att ministern ska göra.
          </note>
          <note type="speaker">
            Anf. 25 Statsrådet TOBIAS BILLSTRÖM (m):
          </note>
          <note>
            Herr talman! Jag tror bestämt att jag träffade en öm punkt när
            jag redovisade röstningsprotokollet och hur Raimo Pärssinen hade
            röstat. Det är klart att det är en öm punkt. För att göra det
            lite lättare kan jag säga att jag själv röstade för denna lagstiftning.
            Jag var också närvarande här i kammaren och tryckte på knappen,
            och för övrigt också för samma förslag som Raimo Pärssinen röstade
            för.
          </note>
          <note>
            Jag är av uppfattningen att lagstiftningen fungerar bra. Men
            det innebär inte att det inte finns saker och ting som kan bli
            bättre. Det är också därför som jag i min roll som statsråd har
            sett till att sätta rättssäkerheten i högsätet genom att avstå
            från att göra politiska uttalanden i enskilda ärenden. Jag har
            också sett till att vi ska utvärdera den nya instans- och processordning
            som jag var med och röstade för här i kammaren.
          </note>
          <note>
            Raimo Pärssinen säger att regeringen lutar sig tillbaka. Om vi
            hade gjort det så hade vi inte tillsatt Utvärderingsutredningen.
            Då hade vi inte försökt att se om de materiella bestämmelserna
            är utformade på ett sådant sätt att de är tillämpliga i utlänningsärenden.
            Då hade vi inte försökt att ta reda på fakta, utan då hade vi,
            som Raimo Pärssinen påstår, lutat oss tillbaka. Det har vi inte
            gjort. Nu pågår utredningen för fullt. Den kommer att avleverera
            sitt betänkande till regeringen precis enligt plan den 30 juni
            2009, alltså i år.
          </note>
          <note>
            Raimo Pärssinen säger till mig i sitt inlägg att han vill ha
            besked. Kan regeringen göra bedömningar av läget i Kongo-Kinshasa
            i utlänningsärenden? Svaret på den frågan är naturligtvis nej.
            Det ska vi inte göra. Det är just det vi har bestämt här i kammaren
            att regeringen inte ska göra.
          </note>
          <note>
            Om regeringen börjar göra den typen av bedömningar är det detsamma
            som att vi går tillbaka till den ordning som fanns före det att
            vi ändrade utlänningslagen, införde processordningen och såg till
            att politikerna lyftes ur processen.
          </note>
          <note>
            Det är där den stora kritiken låg mot att det blir på det här
            viset, nämligen att det är den som samlar störst antal artiklar
            i medierna som vinner slaget. Det är den som får tillräckligt
            mycket strålkastarljus på sig som får lov att stanna medan den
            person som blir bortglömd och som inte lyckas lika väl med att
            uppvakta medier eller enskilda riksdagsledamöter inte får en rättssäker
            prövning.
          </note>
          <note>
            Jag är mycket nöjd med den utveckling som varit efter år 2006
            när det gäller de här frågorna och att vi har en ordning med individuell
            prövning. Men det innebär inte att saker och ting inte kan bli
            bättre.
          </note>
          <note>
            Det har också nämnts här framme hur viktigt det är att man ser
            till att ge möjlighet för personen som prövas att lägga fram sin
            sak på rätt sätt. Det håller jag helt med om. Bodil Ceballos nämnde
            till exempel på nytt frågan om landinformation.
          </note>
          <note>
            Det är viktigt att man utbildar Migrationsverkets tjänstemän.
            Det är också viktigt att man tillåter precis det som lagen säger,
            nämligen individuell bevisprövning. Man ska få lov att själv lägga
            fram de bevis som man anser vara tillräckliga.
          </note>
          <note>
            Jag tycker att vi från regeringens sida med detta har svarat
            på de frågor som Raimo Pärssinen har ställt. Jag tycker i varje
            fall att vi rör oss åt rätt håll.
          </note>
          <note type="speaker">
            Anf. 26 RAIMO PÄRSSINEN (s):
          </note>
          <note>
            Herr talman! Jag kan konstatera att Billström ser nöjd ut. Han
            talar om ömma punkter. Själv kan jag göra den bedömningen att
            Billström själv inte har några ömma punkter. Han uttrycker tvärtom
            någon form av likgiltighet.
          </note>
          <note>
            Nog är det så att vi fanns här i kammaren och röstade igenom
            den nya lagstiftningen. Nog är det också så att den utredning
            som Billström slår sig för bröstet för ingick i det beslutet.
            Man skulle göra en utvärdering. Billström menar att regeringen
            med det har varit aktiv. Men beslutet var redan fattat.
          </note>
          <note>
            Visst är det väl lätt, herr statsråd, att gömma sig bakom lagstiftningen
            och säga: Vi kan ingenting göra. Man hade inte fel i ledaren i
            Ljusnan när man skrev att flyktingpolitiken ytterst styrs av regeringen
            och att det finns ett politiskt ansvar för flyktingpolitiken.
            Det är just det ansvar som Billström också har i regeringen.
          </note>
          <note>
            Frågan gäller om regeringen kan göra bedömningar. Utrikesdepartementet
            gör också bedömningar. Det var tänkt att domstolarna skulle följa
            de rekommendationer som UNHCR lägger fram. Det är väl oomtvistligt.
            Då blir frågan, som Bodil Ceballos också ställde: Varför gör man
            då inte det?
          </note>
          <note>
            Det vore bra om det kunde komma in en anstrykning eller en attityd
            som visar att man är bekymrad över att det blir personliga tragedier.
          </note>
          <note>
            Passivitet prioriteras. Regeringen prioriterar återvändandet
            oavsett om det innebär mänskliga tragedier.
          </note>
          <note type="speaker">
            Anf. 27 Statsrådet TOBIAS BILLSTRÖM (m):
          </note>
          <note>
            Herr talman! Jag sade inledningsvis att jag förstår och respekterar
            det engagemang som människor i till exempel Söderhamn kan känna
            inför det fall som lyfts fram i Raimo Pärssinens interpellation.
            Jag kan förstå att man tycker att det är någonting som man vill
            engagera sig i.
          </note>
          <note>
            Men samtidigt handlar det om att kunna skilja mellan vilken uppgift
            man har som riksdagsledamot och vilken uppgift man har som till
            exempel aktiv i en frivilligorganisation eller motsvarande. Jag
            gömmer mig inte bakom någon lagstiftning. Vad Raimo Pärssinen
            gör här uppe är att ifrågasätta regeringsformen. Han ifrågasätter
            gång på gång, trots att både jag och talmannen kommer med påpekanden,
            den paragraf i regeringsformen som säger att ingen myndighet,
            ej heller riksdagen, får bestämma hur domstol ska döma i det enskilda
            fallet eller hur domstol i övrigt ska tillämpa rättsregel i särskilt
            fall. Detta är inte att gömma sig. Detta är att följa den lagstiftning
            som Sveriges riksdag har beslutat och som i varje fall jag för
            min del fullt står bakom.
          </note>
          <note>
            Jag nämnde frågan om bevisprövningen i mitt tidigare inlägg,
            men jag kan gärna repetera det för Raimo Pärssinen: Ja, det är
            helt riktigt att UNHCR gör bedömningar i olika länder. Det gäller
            inte bara Kongo-Kinshasa. Det är också fullt möjligt för ombudet
            som företräder en asylsökande att lyfta fram UNHCR:s rekommendationer
            som en del av den fria bevisprövning som jag nämnde.
          </note>
          <note>
            Men man måste komma ihåg att vi sedan gör en individuell prövning.
            Det innebär att vi alltid prövar det enskilda fallet. Det här
            är en del av de synpunkter som läggs fram, men det är alltid det
            enskilda och individuella fallet som prövas. Det innebär att det
            egentligen inte finns någon motsättning mellan de här två, förutom
            det faktum att UNHCR uttalar sig på ett vidare plan medan vår
            prövning alltid garanterar att människor får rätt att lägga fram
            sin sak och få den prövad.
          </note>
          <note>
            Jag tycker att det här har varit en intressant interpellationsdebatt.
            Jag hoppas att jag har kunnat besvara frågorna. Jag förstår att
            interpellanten inte är nöjd, men jag tycker att det är viktigt
            och angeläget att vi för de här diskussionerna när vi får tillfälle
            till det.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 2008/09:227 om kvinnors asylskäl
          </note>
          <note type="speaker">
            Anf. 28 Statsrådet TOBIAS BILLSTRÖM (m):
          </note>
          <note>
            Herr talman! Kalle Larsson har frågat mig vilka åtgärder jag
            är beredd att vidta, och på vilket sätt jag är beredd att verka,
            på en rad områden främst i fråga om kvinnors asylskäl. Det gäller
            stärkt genuskompetens i asylprocessen, ett integrerat genusperspektiv
            i asylprocessen som ett mål för Migrationsverkets verksamhet,
            obligatorisk utbildning hos Migrationsverket om kvinnors asylskäl,
            förbättrad länderkunskap hos migrationsmyndigheterna angående
            könsrelaterad förföljelse, utvärdering av tillämpningen av bestämmelsen
            om flyktingstatus på grund av förföljelse på grund av kön eller
            sexuell läggning, åtgärder mot missförhållanden vad gäller prövotiden
            i ärenden med uppskjuten invandringsprövning samt åtgärder för
            att offer för människohandel ska kunna beredas skydd vid välgrundad
            fruktan för förföljelse.
          </note>
          <note>
            Vad avser Kalle Larssons inledande frågor hänvisar jag till mitt
            svar den 7 januari 2009 på fråga 2008/09:442 av Anne Ludvigsson
            om bristande rättssäkerhet för kvinnor i asylprocessen. Där nämner
            jag att regeringen tidigare har anvisat Migrationsverket att i
            utbildningshänseende särskilt uppmärksamma frågor som rör kvinnor
            och att regeringen i regleringsbrevet för 2009 har begärt att
            Migrationsverket ska redovisa hur myndigheten arbetar med att
            bibehålla och vidareutveckla kompetensen rörande mänskliga rättigheter
            med en analys av kompetensbehovet kopplat till kvinnors villkor.
            Myndigheten ska också vid genomförandet av verksamheten beakta
            och belysa mäns och kvinnors villkor, vilket framgår av Migrationsverkets
            instruktion.
          </note>
          <note>
            När det gäller länderkunskap och könsrelaterad förföljelse vill
            jag framhålla att Utvärderingsutredningen (Ju2007:12) ska klarlägga
            hur den nya instans- och processordningen uppfyller de grundläggande
            krav som ställdes upp vid dess införande. I enlighet med direktiven
            (dir. 2007:119) ska utredaren bland annat redovisa hur landinformationen
            har fungerat i tvåpartsprocessen samt belysa hur rättsbildning
            och praxis utvecklas. I avvaktan på utredningens resultat ser
            jag ingen anledning att ta något initiativ i fråga om landkunskapen
            hos myndigheter och domstolar eller överväga en utvärdering av
            tillämpningen av utlänningslagens bestämmelser om förföljelse
            på grund av kön eller sexuell läggning.
          </note>
          <note>
            I Migrationsverkets regleringsbrev för 2008 gav regeringen verket
            i uppdrag att redogöra för tillämpningen av bestämmelsen i utlänningslagen
            om fortsatt uppehållstillstånd när ett tillståndsgrundande förhållande
            upphört under prövotiden vid uppskjuten invandringsprövning. Utifrån
            vad Migrationsverket redovisade den 29 augusti 2008 (Ju2008/7127/EMA)
            har jag inte fått intrycket av att det råder några missförhållanden
            i verkets tillämpning av bestämmelsen, men jag kommer att fortsätta
            följa Migrationsverkets arbete inom det här området. Det bör också
            påpekas att ett beslut om att neka fortsatt uppehållstillstånd
            och att utvisa den berörda personen kan överklagas till migrationsdomstol.
          </note>
          <note>
            Personer som har utsatts för människohandel för sexuella ändamål
            har redan möjlighet att söka uppehållstillstånd i Sverige som
            till exempel skyddsbehövande. En individuell bedömning av skälen
            i fråga om skyddsbehovet görs utifrån vad den sökande riskerar
            vid ett återvändande till hemlandet.
          </note>
          <note>
            Härmed har jag besvarat Kalle Larssons frågor.
          </note>
          <note type="speaker">
            Anf. 29 KALLE LARSSON (v):
          </note>
          <note>
            Herr talman! Migrationsministern avslutar med att säga härmed
            har jag besvarat Kalle Larssons frågor. Inte ens om han hade formulerat
            det härmed har jag försökt besvara Kalle Larssons frågor hade
            det stämt.
          </note>
          <note>
            Det jag tar upp är ett djupt samhällsproblem ett internationellt,
            globalt samhällsproblem. Kvinnor världen över utsätts för krigsövergrepp,
            för tortyr, för våldtäkter och för trafficking och människohandel
            för sexuella ändamål. Det är vi väl medvetna om. Det här är inga
            nyheter för någon av oss i den här kammaren. Det är saker som
            vi bekämpar utifrån våra olika politiska ideologier och åsikter.
          </note>
          <note>
            Men det viktiga i det här avseendet är hur Sverige behandlar
            kvinnor som kommer hit och söker asyl hur vi ger förutsättningar
            för kvinnor som utsätts för grova övergrepp att berätta om det
            så att vi kan ta del av berättelserna. Vi ska inte göra det för
            att det är något slags allmänintresse, utan därför att det är
            av intresse för den som behöver veta om en person riskerar förföljelse
            eller inte att veta vad den personen har varit utsatt för och
            hur han eller hon upplever ett eventuellt återvändande. Av det
            skälet är det viktigt att hela sanningen och inget annat än sanningen
            kommer fram.
          </note>
          <note>
            Om man ska lyckas med det när det gäller den här typen av ganska
            svåra övergrepp är det viktigt att veta att man inte bara kan
            fråga och räkna med att det svar man får är det sanna, riktiga
            och fullständiga. Det krävs utbildning i samtalspedagogik som
            varken migrationsministern såvitt jag vet i alla fall eller jag
            har genomgått. Det krävs utbildning i att ställa de rätta frågorna
            för att få fram de berättelser som man vill få fram.
          </note>
          <note>
            Jag kan konstatera att det brister hos Migrationsverket i dag.
            Det är inte samma sak som att säga att allting är fel. Det är
            inte samma sak som att säga att alla handläggare på Migrationsverket
            inte gör sitt jobb. Det finns utmärkta handläggare som gör jättefina
            och bra insatser också i det här avseendet. Men många som arbetar
            på Migrationsverket har tyvärr inte rätt utbildning. Många som
            arbetar där har faktiskt inte ens kunskap om den lagstiftning
            som man har att följa när det gäller detta.
          </note>
          <note>
            Det är inte jag som säger detta ensam, utan det sägs i en rapport
            som svenska Röda Korset presenterade i mitten av december. Den
            byggde på en studie som man hade gjort av hur svensk lagstiftning
            egentligen fungerar i dag. Man ställer några förslag när man presenterar
            detta från Röda Korsets sida.
          </note>
          <note>
            Jag ska se om vi ändå kan komma någonstans i diskussionen. I
            svaret kan jag egentligen bara inläsa något allmänt om att man
            utreder frågan och att det i övrigt inte finns några problem.
            Jag ska ändå försöka leta och se om det finns några öppningar
            för en konstruktiv dialog om eventuella förbättringar.
          </note>
          <note>
            Röda Korset drar i rapporten slutsatsen att personalen måste
            känna till och tillämpa Migrationsverkets riktlinjer för utredning
            och bedömning av kvinnors skyddsbehov och skyddsbehov på grund
            av sexuell läggning i processens alla skeden. Finns det några
            brister? Kan vi göra mer? Det är mina frågor.
          </note>
          <note>
            Migrationsverkets genuskompetens måste stärkas. Är den tillräcklig,
            eller kan vi göra mer, är min fråga.
          </note>
          <note>
            Migrationsverkets interna genusnätverk måste stärkas. Är ministern
            nöjd med hur det fungerar i dag? Kan vi göra någonting för att
            de interna kommunikationsstrukturerna för dessa frågor får den
            roll och betydelse de förtjänar?
          </note>
          <note>
            Kvinnor måste få välja kön på den som intervjuar dem. Är ministern
            nöjd med hur ordningen är inrättad i dag?
          </note>
          <note>
            Man måste få separata utredningar för varje familjemedlem och
            inte bedöma familjer som helheter. Det kan finnas saker som en
            kvinna inte berättar i närvaro av sin man eller om mannen i efterhand
            kan läsa om det.
          </note>
          <note>
            Det sista är att landinformationen måste förbättras. Är ministern
            nöjd med hur den ser ut i dag, eller finns det utrymme för att
            göra några små förbättringar i det här avseendet?
          </note>
          <note>
            I detta anförande instämde Åsa Lindestam (s) och Bodil Ceballos
            (mp).
          </note>
          <note type="speaker">
            Anf. 30 ANNE LUDVIGSSON (s):
          </note>
          <note>
            Herr talman! Det här är ett område som har engagerat mig under
            lång tid. Jag kan tyvärr konstatera att det inte har hänt mycket
            när det gäller kunskapen om kvinnors asylskäl. Kvinnors situation
            runt om i världen har inte förbättrats radikalt. Kvinnor berövas
            fortfarande sina mänskliga rättigheter och rätten till sin egen
            kropp. Det måste vara utgångspunkten också när vi tittar på kvinnors
            asylskäl.
          </note>
          <note>
            Bristen på kunskap om kvinnors asylskäl i Migrationsverket är
            inget nytt. Det har varit så under lång tid. Nu är det hög tid,
            och det finns en möjlighet, för den här migrationsministern att
            ta ett ordentligt grepp när det gäller kunskapen om kvinnors asylskäl.
          </note>
          <note>
            Det handlar också om länderkunskapen och varifrån man samlar
            in sin information. Det finns en rad kvinnoorganisationer runt
            om i världen som man också kan söka information och kunskap hos.
            Min fråga till ministern är: Använder man de här kvinnoorganisationerna
            för att få kunskap om hur situationen ser ut runt om i världen?
          </note>
          <note>
            Det här är ett ansvar som måste finnas hos ministern. Jag skulle
            vara glad om jag i dag fick höra att det finns en högre ambitionsnivå
            och en uttalad vilja från ministern att hantera den här frågan
            och sätta den lite högre upp på dagordningen i Regeringskansliet
            och i Migrationsverket. Det är ju där som den här kunskapen ständigt
            måste förnyas eftersom vi vet att det är en sådan omsättning av
            medarbetare på Migrationsverket.
          </note>
          <note type="speaker">
            Anf. 31 Statsrådet TOBIAS BILLSTRÖM (m):
          </note>
          <note>
            Herr talman! Låt mig börja med att säga att jag tycker att det
            är väldigt bra att de här frågorna lyfts fram. Regeringen tycker
            att det är oerhört angeläget att man tar fasta på de problem som
            kan finnas och som är specifikt komplicerade när det gäller kvinnors
            asylsituation.
          </note>
          <note>
            Apropå vad Kalle Larsson sade tidigare välkomnade jag den rapport
            som Röda Korset presenterade i december förra året. Jag hoppas
            att resultatet av Röda Korsets projekt kan bidra till Migrationsverkets
            fortsatta kvalitetsutveckling. Det här projektet har förresten
            möjliggjorts genom medel från Europeiska flyktingfonden. Det kan
            vara värt att nämna i den här debatten, särskilt när man har den
            med Kalle Larsson, av skäl som han själv säkert inser med tanke
            på Vänsterpartiets inställning till en gemensam europeisk asylpolitik.
          </note>
          <note>
            Migrationsverket har haft sina riktlinjer i fråga om utredning
            och bedömning av kvinnors skyddsbehov sedan 2002. Verket arbetar
            nu med att förnya riktlinjerna. Enligt uppgift ska dessa vara
            klara i februari 2009, alltså om bara några veckor. Det är naturligtvis
            av största betydelse att verkets utredare och beslutsfattare följer
            sina egna riktlinjer. Det hoppas jag att vi alla är eniga om här
            i kammaren oavsett vilket parti vi tillhör.
          </note>
          <note>
            Jag vill också säga att den historiska bakgrunden kan vara värd
            att beröra. I samband med att utlänningslagen antogs 2005 framhöll
            flera remissinstanser vikten av utbildning för utredare och beslutsfattare
            i fråga om kvinnors asylskäl. Riksdagen betonade också i det sammanhanget
            vikten av att Migrationsverkets utredare följde verkets egna riktlinjer
            om kvinnors asylskäl och uttalade också specifikt att det var
            Migrationsverkets ansvar att se till att detta sker.
          </note>
          <note>
            Detta har denna regering tagit fasta på. Regeringen har i tidigare
            regleringsbrev anvisat Migrationsverket att i utbildningshänseende
            särskilt uppmärksamma frågor som rör kvinnor. Regeringen har dessutom
            begärt, vilket är naturligt i en sådan fråga, en redovisning från
            verket av hur man arbetat med frågor som rör kvinnors villkor.
            Den ska Migrationsverket lämna i den kommande årsredovisningen.
          </note>
          <note>
            I regleringsbrevet för 2009 har regeringen vidare begärt en redovisning
            med analys av kompetensbehovet i fråga om bland annat kvinnors
            villkor.
          </note>
          <note>
            Utöver detta Anne Ludvigsson var tidigare inne på kvinnoorganisationernas
            roll i det här sammanhanget tar de enskilda ambassaderna runt
            om i världen in kvinnoorganisationers synpunkter i sina så kallade
            MR-rapporter, rapporter om hur det står till med läget för de
            mänskliga rättigheterna i det land där ambassaden är belägen och
            har sitt verksamhetsområde.
          </note>
          <note>
            För egen del kommer jag att fortsätta att noga följa vad Migrationsverket
            gör särskilt i fråga om kompetensutveckling beträffande kvinnofrågor
            och allmänt i fråga om verkets övergripande kvalitetsarbete just
            därför att jag tycker att det är en så viktig fråga.
          </note>
          <note type="speaker">
            Anf. 32 KALLE LARSSON (v):
          </note>
          <note>
            Herr talman! Låt mig, utan att göra det här till en EU-debatt
            i allmänhet, inom parentes påpeka att skälet till att Vänsterpartiet
            motsätter sig en harmonisering av flyktingpolitiken inom EU inte
            är att man gör gemensamma studier eller bekostar viktig information,
            utan det är mer att man bygger högre murar, jagar människor på
            flykt och stänger dem ute från den rika del av världen som vi
            råkar födas i. Jag hade önskat vi skulle kunna debattera detta
            mer vid många tillfällen framöver. Vi får se hur det blir med
            den saken.
          </note>
          <note>
            Herr talman! Jag ska försöka anknyta till de konstruktiva dragen
            det är inte lätt att hitta dem ska jag erkänna, men jag ska försöka
            i migrationsministerns svar. Regeringen säger att detta är angeläget.
            Man har gett i uppdrag att stärka kunskapen när det gäller kvinnors
            asylskäl. Man har i ett måhända inte särskilt dramatiskt beslut
            ändå gett Migrationsverket i uppdrag att redovisa hur de jobbar
            med frågorna.
          </note>
          <note>
            Det finns väl en bakgrund till att man vill ha mer utbildning,
            och det är väl att det inte fungerar. Jag känner att jag skulle
            vilja ha ett erkännande av det. Det fungerar inte alltid som det
            ska. Mitt förslag till ministern är: Släpp prestigen! Erkänn att
            det inte riktigt fungerar! Det är därför vi behöver göra insatser.
          </note>
          <note>
            Den här utvärderingen från Migrationsverket av hur man arbetar
            kommer ju av en anledning, att man inte är säker på att det fungerar
            precis som det ska. Jag tror inte att Tobias Billström har föreslagit
            en översyn och en utvärdering av hur regeringen arbetar. Jag tror
            att han är rätt nöjd med hur regeringen arbetar. Men föreslår
            man en utvärdering, en översyn, gör man det för att man faktiskt
            vill komma till rätta med saker och ting som inte fungerar.
          </note>
          <note>
            Herr talman! Jag tror att man ska vara medveten om några saker
            när det gäller kvinnors särskilda asylskäl. Det är att kvinnor
            kan, precis som män, vara politiskt aktiva. Kvinnor kan, precis
            som män, vara aktiva på olika sätt för att kritisera regimer som
            man tvingas leva under. Man kan bli förföljd av precis samma anledningar
            som män kan bli förföljda av.
          </note>
          <note>
            Så är det, men kvinnor kan också ha specifika asylskäl. Det är
            ovanligt att systematiska våldtäkter som krigshandlingar drabbar
            män. Det drabbar specifikt kvinnor. Den typen av sexualiserade
            övergrepp är också extra svåra att berätta om när man kommer till
            ett nytt land, träffar myndighetsföreträdare och ska berätta vad
            man har upplevt. Det är därför det är så extra viktigt att utbildningen
            finns på plats och varje utredare som har ansvar för att lyssna
            på en kvinna som har utsatts för förföljelse eller övergrepp också
            har kunskap nog att ta reda på hur det har försiggått och vilken
            risken skulle vara om det hände igen.
          </note>
          <note>
            Kvinnors politiska aktiviteter kan mycket väl ta sig andra uttryck
            än mäns. Det kanske inte alltid är så att man är ute i öppna,
            tydliga demonstrationer och manifestationer mot den etablerade
            ordningen det förekommer förstås också från kvinnors sida utan
            man kanske bygger sina politiska och organisatoriska kontakter
            annorlunda.
          </note>
          <note>
            Det som väldigt ofta händer när kvinnor har varit politiskt aktiva
            eller när kvinnor drabbas av olika former av strukturellt förtryck
            runt om i världen är att man hänvisar till att det egna landet
            har en möjlighet att skydda kvinnan. Alldeles för ofta är ju det
            inte sant. Kvinnor som avvisas till så kallat hedersrelaterat
            våld märker i sin vardag, den man återsänds till, att man inte
            får något stöd. Det finns ingen hjälp att få. Och det här är uppmärksammat
            i de lagbeslut som ministern själv hänvisar till, gällande utlämningslag
            och även andra lagar som är beslutade här i kammaren. Men det
            är ju i praktiken som det i dag inte fungerar, eller hur, ministern?
          </note>
          <note type="speaker">
            Anf. 33 ANNE LUDVIGSSON (s):
          </note>
          <note>
            Herr talman! Jag ska inte upprepa det som Kalle Larsson har tagit
            upp, men jag delar hans uppfattning om kvinnors speciella asylskäl.
          </note>
          <note>
            Sverige har tillsammans med övriga EU ett delat ansvar för migrationspolitiken.
            Där har Kalle och jag kanske inte riktigt samma uppfattning, men
            nu är vi medlemmar, och då har vi också ett delat ansvar.
          </note>
          <note>
            Jag vet inte hur det ligger till, men jag kan tänka mig att kunskapen
            i övriga EU om kvinnors asylskäl i alla fall inte är större än
            den vi har i Sverige kanske tvärtom. Sverige är ordförandeland
            i EU i höst, 2009. Då är min fråga till migrationsministern: Kommer
            migrationsministern att lyfta fram frågan om kvinnors asylskäl
            som en viktig del i migrationspolitiken? Jag hoppas att svaret
            är ja och att det här att ministern ska följa utvecklingen på
            Migrationsverket noga understryks med många streck.
          </note>
          <note type="speaker">
            Anf. 34 Statsrådet TOBIAS BILLSTRÖM (m):
          </note>
          <note>
            Herr talman! Att Kalle Larsson ibland har svårt att vara lidelsefri
            när det gäller Europeiska unionen kan jag ha förståelse för, givet
            Vänsterpartiets position att vi ska lämna Europeiska unionen.
            Men Kalle Larsson måste väl ändå erkänna att om vi inte hade varit
            med i Europeiska unionen hade vi heller inte kunnat få någon finansiering
            av den här typen av viktiga studier, som både Kalle Larsson och
            jag det är i varje fall mitt intryck efter den här debatten bägge
            två upplever som väldigt meningsfulla och viktiga.
          </note>
          <note>
            När det gäller utvärderingar av saker och ting är det så att
            en utvärdering av regeringens verksamhet kommer en gång vart fjärde
            år. Vare sig man vill eller inte kommer det en utvärdering, och
            den görs av väljarna. Men med myndigheter förhåller det sig annorlunda.
            Där är det regeringen som påtalar via till exempel regleringsbrev
            vad det är för information som man vill ha tillbaka vilken typ
            av information man tycker att verket ska analysera särskilt och
            leverera besked om.
          </note>
          <note>
            Jag tycker därför att det är rimligt att Migrationsverket får
            möjlighet att nu gå igenom och meddela tillbaka till regeringen
            hur verkets utbildningsarbete fungerar, vilka problem man upplever
            på det här området och vilka framsteg man har gjort. När det beskedet
            är lämnat i februari 2009 enligt plan tycker jag att det kan finnas
            anledning att fortsätta diskussionen.
          </note>
          <note>
            Migrationsverkets riktlinjer hittills för utredning och bedömning
            av kvinnors skyddsbehov låter så här: Målsättningen med riktlinjerna
            är att öka personalens medvetandegrad kring den speciella problematik
            som kvinnor kan ha i asylprocessen samtidigt som kvinnorna själva
            ska ges så goda förutsättningar som möjligt att i den mån de så
            vill berätta om sina egna upplevelser, och då även i delar av
            högst känslig och privat natur. Förhoppningen är att alla för
            kvinnan relevanta asylaspekter ska komma fram och bli prövade
            på ett rättssäkert sätt.
          </note>
          <note>
            Detta är alltså den inriktning som redan i dag gäller, och det
            tycker jag att det kan vara viktigt att nämna för kammarens protokolls
            skull. Migrationsverket har ett tydligt definierat uppdrag i de
            här frågorna, och detta står i verkets handbok för utlänningsärenden.
          </note>
          <note>
            Men som sagt var har vi en situation där Migrationsverket har
            meddelat att handboken är under omarbetning, och kapitlet med
            riktlinjer för kvinnor och dessutom för HBT-personer är fortfarande
            under revidering. Förhoppningsvis kommer det att vara färdigt
            i februari 2009.
          </note>
          <note>
            Jag tycker också att det kan vara värt att nämna det uppdrag
            som riksdagen har gett regeringen. Det här är ju en diskussion
            som även har förts tidigare i kammaren och även i riksdagens utskott.
            I socialförsäkringsutskottets betänkande 2005/06:SfU4, Förföljelse
            på grund av kön eller sexuell läggning , togs den här frågan också
            upp, och det framhölls då mycket tydligt till exempel vikten av
            att man ser till att man i valet av utredare, tolk och offentligt
            biträde samt i fråga om sekretess och separat utredning verkligen
            framhöll kvinnors skyddsbehov och såg till att man hade tillräcklig
            kompetens när man utsåg den typen av personer.
          </note>
          <note>
            När det gäller Kalle Larssons frågor om upplägget tycker jag
            att utskottets betänkande lämnar väldigt bra svar på hur man från
            riksdagens sida har tänkt sig att det här ska fungera. Man säger
            också att det är en fråga som i första hand måste hanteras av
            Migrationsverket. Det var vad utskottsmajoriteten vid det tillfället
            kom fram till, och det ämnar jag rätta mig efter.
          </note>
          <note type="speaker">
            Anf. 35 KALLE LARSSON (v):
          </note>
          <note>
            Herr talman! Med anledning av den här lilla stickdiskussionen
            om EU-medlemskapet kan man väl notera, som Ingvar Carlsson en
            gång gjorde, att också en trasig klocka går rätt två gånger om
            dygnet. Visst kan det väl hända att EU finansierar ett och annat
            projekt och en och annan studie som faktiskt är värdefull, men
            i allt väsentligt är det tyvärr så, inte minst på migrationspolitikens
            område, att EU går i fel riktning, begränsar möjligheterna för
            människor att söka asyl och försvårar för människor som flyr undan
            förföljelse att få en fristad både i Sverige och i andra EU-länder.
            Därav min kritik.
          </note>
          <note>
            Sedan noterar jag jag tycker att det är värdefullt att så kan
            göras att migrationsministern hänvisar till ett betänkande som
            antogs under den förra majoriteten inte för att jag var överens
            med den socialdemokratiska regeringen i alla avseenden när det
            gällde migrations- och flyktingpolitiken, tvärtom. Jag var kritisk
            och kommer att vara det igen mot en socialdemokratisk regering
            om den försöker bedriva en politik som jag menar är felaktig.
            Men vi var ganska många som tyckte att det var ett steg framåt,
            i bred politisk enighet, när vi kunde konstatera att det finns
            särskilda asylskäl som kvinnor kan ha och har och att detta faktiskt
            måste hanteras.
          </note>
          <note>
            Den här interpellationen och engagemanget från oss som ifrågasätter
            och menar att regeringen just nu gör för lite får väl ses som
            uttryck för en frustration över att vi inte har kommit längre
            och att det inte har gått snabbare. Vi ser ju fortfarande liknande
            brister som dem som utskottsmajoriteten 2005 ville komma till
            rätta med. Vi ser fortfarande att många som arbetar på Migrationsverket
            inte känner till vilka lagar och föreskrifter man har att utgå
            ifrån. Många kvinnor som kommer till utredning hos Migrationsverket
            får aldrig frågan vem de vill ska göra utredningen, en man eller
            en kvinna, och många har därför också väldigt svårt att berätta
            om sina verkliga skyddsskäl. Det är den frustrationen som föder
            diskussioner som denna.
          </note>
          <note>
            Nu vill ministern att vi återkommer när utvärderingen av hur
            det ser ut i dag inom Migrationsverket är färdigställd. Det kan
            jag garantera att vi kommer att göra.
          </note>
          <note type="speaker">
            Anf. 36 Statsrådet TOBIAS BILLSTRÖM (m):
          </note>
          <note>
            Herr talman! Once in a blue moon det är nog första gången under
            mina år här i riksdagen och som statsråd som jag har hört Kalle
            Larsson säga att Europeiska unionen kan åstadkomma någonting bra
            när det gäller asylfrågor. Det händer faktiskt inte varje dag,
            och därför kan det vara värt att nämna detta specifikt.
          </note>
          <note>
            Jag tycker att det här har varit en intressant interpellationsdebatt,
            och jag tycker att det är bra det vill jag säga till både interpellanten
            och övriga deltagare att vi har en diskussion om kvinnors asylskäl.
            Här delar jag faktiskt Kalle Larssons uppfattning, nämligen att
            dessa kan vara mycket specifika. Och är de specifika finns det
            också anledning att särskilt lyfta fram det eventuella utbildningsbehov
            som kan finnas när det gäller utredare och beslutsfattare hos
            de myndigheter som ska handlägga de här frågorna.
          </note>
          <note>
            Av just den anledningen känner jag mig stolt över att den nuvarande
            regeringen tagit initiativ till att Migrationsverket fått mycket
            specifika instruktioner i regleringsbrevet och att de dessutom
            själva tagit tag i dessa frågor och nu gjort en utredning som
            vi ivrigt väntar på ska läggas fram för allmänt beskådande.
          </note>
          <note>
            Jag tycker också att det är bra att diskussionen kommer att fortsätta
            när dessa papper väl ligger på bordet, men ännu viktigare är att
            inte glömma bort det som dagens debatt visat, nämligen att det
            är angeläget att hela tiden hålla diskussionen levande om sådana
            saker som kan vara specifika samt se till att alla de asylaspekter
            som kan vara relevanta, i det här fallet för kvinnor, kommer fram
            och blir prövade på ett rättssäkert sätt. Det är regeringens ledstjärna.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 2008/09:229 om Guantánamos fångar
          </note>
          <note type="speaker">
            Anf. 37 Statsrådet TOBIAS BILLSTRÖM (m):
          </note>
          <note>
            Herr talman! Luciano Astudillo har frågat om utrikesministern
            är beredd att ge Portugals utrikesminister stöd för dennes uppmaning
            till europeiska länder att ta emot Guantánamofångar som inte kan
            skickas tillbaka till sina ursprungsländer. Vidare har Luciano
            Astudillo frågat vilka initiativ utrikesministern är beredd att
            vidta för att eventuellt ta emot och ge det stöd som behövs till
            de friade Guantánamofångar som skulle kunna få ett värdigt liv
            i Sverige.
          </note>
          <note>
            Interpellationen har lämnats över till mig för besvarande, eftersom
            den har migrationspolitiska aspekter.
          </note>
          <note>
            Det har länge varit den svenska regeringens ståndpunkt att de
            frihetsberövade på Guantánamobasen antingen ska behandlas som
            krigsfångar eller civila som gripits i samband med en väpnad konflikt
            och i båda fallen behandlas i enlighet med Genèvekonventionerna
            och att de i den mån de gjort sig skyldiga till brott ska ställas
            till ansvar för detta inför opartiska domstolar.
          </note>
          <note>
            Regeringens uppfattning är att fånglägret på Guantánamo måste
            avvecklas så snart som möjligt. Eftersom USA upprättat och drivit
            Guantánamolägret är det USA som har ansvaret för att avveckla
            lägret i enlighet med folkrättens principer, i synnerhet respekten
            för mänskliga rättigheter. USA har också förpliktat sig till detta.
            Det naturliga är att USA erbjuder skydd åt dem som inte kan åtalas
            och inte kan återsändas till sitt hemland.
          </note>
          <note>
            Regeringen räknar med en diskussion inom EU-kretsen i denna fråga.
            Det är positivt att EU gemensamt analyserar de olika aspekterna
            av en stängning av lägret.
          </note>
          <note>
            Det är Migrationsverket som fattar beslut om uppehållstillstånd
            för enskilda personer. Vidarebosättning är ett instrument för
            Sverige att erbjuda skydd för flyktingar och skyddsbehövande i
            övrigt och därigenom tillhandahålla en lösning som inte omedelbart
            står i utsikt där de befinner sig. Vidarebosättning är också ett
            sätt att dela ansvaret med länder som hyser stora flyktinggrupper.
            I normalfallet kommer förslag om vidarebosättning från UNHCR.
            Någon sådan framställning har inte gjorts, men för det fall en
            framställan skulle komma in skulle den behandlas av Migrationsverket.
          </note>
          <note type="speaker">
            Anf. 38 LUCIANO ASTUDILLO (s):
          </note>
          <note>
            Herr talman! Jag vill inledningsvis tacka migrationsministern
            för svaret, men jag måste samtidigt säga att det är beklagligt
            att Carl Bildt väljer att lämna över interpellationen till migrationsministern.
            Regeringen är förvisso kollektivt ansvarig. Det finns förvisso
            migrationspolitiska aspekter på frågan, men frågan om Guantánamofångarna
            och Guantánamolägret är större än så.
          </note>
          <note>
            Dessutom var min första fråga tydligt riktad till utrikesministern
            utifrån den portugisiska utrikesministerns initiativ att man tillsammans
            inom ramen för Europa skulle ta ett gemensamt initiativ och erbjuda
            en fristad till de 5060 befriade fångarna, alltså till dem som
            redan är bortom misstanke om att ha utövat terror men som inte
            kan komma vidare utan lever i ett moment 22. Därmed gör den moderatledda
            regeringen sig ansvarig till att reducera frågan till enbart en
            migrationsfråga och passar i ärendet.
          </note>
          <note>
            När jag skrev min interpellation hade få regeringar sagt vad
            de tyckte. Därefter har jag sett att Tjeckien, nuvarande ordförandeland,
            Irland, Storbritannien och Tyskland visat sig vara oerhört positiva
            till initiativet. David Miliband har även deklarerat andra saker
            om kriget mot terror och den logik som skapades efter elfte september.
          </note>
          <note>
            Det är mycket som den borgerliga, moderatledda, regeringen och
            oppositionen är överens om. Vi tycker att Guantánamolägret ska
            stängas så fort som möjligt. Vi är glada över att vi just i dag
            får en ny amerikansk administration som lovat att inom två år
            stänga lägret. Det ser vi fram emot. Vi anser att USA har ansvaret
            för upprättandet av lägret och följaktligen också har huvudansvaret
            för avvecklandet av det.
          </note>
          <note>
            Det handlar också om hur de processer som är kvar ska genomföras,
            att de rättegångar som återstår genomförs på ett korrekt sätt
            och att den dokumentation och de bevis som tagits fram genom tortyr
            kasseras. Vi vet nämligen att tortyr förekommit för att framtvinga
            bevis. Vi kan också sätta tryck på att de individer som drabbats
            och senare visat sig vara oskyldiga får ett högt skadestånd, kanske
            till och med får amerikanskt medborgarskap om de så vill.
          </note>
          <note>
            Allt detta hade det varit bra att göra tillsammans, inom ramen
            för EU. Det svar jag får är dels att man väljer att hantera frågan
            som en migrationspolitisk fråga i stället för en utrikespolitisk
            fråga, vilket signalerar någonting, dels att man säger att det
            är bra att man pratar om frågan inom ramen för EU. Det är den
            borgerliga regeringens hållning i frågan just nu, att det är positivt
            att vi pratar om det.
          </note>
          <note>
            Vad tycker den moderatledda regeringen i frågan? I vilken riktning
            vill man att samtalen ska gå? Vill man gå armkrok med David Miliband
            i Storbritannien och erbjuda en lösning? Vill man bidra genom
            att ta ett moraliskt ansvar för avvecklandet av lägret? Där kan
            Sverige vara med och bidra.
          </note>
          <note type="speaker">
            Anf. 39 KALLE LARSSON (v):
          </note>
          <note>
            Herr talman! Guantánamo har kommit att bli nästan synonymt med
            de övergrepp mot mänskligheten som det USA-ledda kriget mot terrorismen
            inneburit. Man struntar i mänskliga rättigheter om de mänskliga
            rättigheterna skulle gälla muslimer eller andra som på vaga eller
            inga grunder påstås hota den amerikanska säkerheten.
          </note>
          <note>
            Vi vet numera mycket om vad som hänt i Guantánamo. Inte bara
            personer som suttit där har i böcker, tidningsartiklar och på
            alla upptänkliga sätt berättat vad de varit med om, utan också
            personer som deltagit i utdelandet av straff och medverkat till
            tortyr har vittnat om att de gjort det. Vi vet att det har förekommit.
            Vi vet inte vad som förekommer i dag.
          </note>
          <note>
            Det är självklart att vi måste försöka vara överens, och det
            tycks som om Guantánamolägret ska stängas. Den avgörande frågan
            är om regeringen är beredd att bidra till stängningen av lägret.
            Än så länge är svaret på frågan ett njae, i alla fall inte genom
            att hjälpa oskyldiga, eller personer mot vilka det åtminstone
            inte finns några misstankar, att få komma till Sverige för att
            kunna börja bygga sig en framtid här. Denna lilla konkreta handling
            av solidaritet är ingen stor gest för Sverige. Vi pratar inte
            om tusentals människor. Vi pratar om några få personer. Det är
            emellertid en viktig symbolisk markering att Sverige är berett
            att hjälpa till att stänga lägret. I annat fall kommer det att
            ta lång tid.
          </note>
          <note>
            Många av de länder från vilka de som nu sitter i Guantánamo kommer
            kommer inte att beredvilligt ta emot sina medborgare. Om de gjorde
            det är det inte säkert att det vore så bra. Risken är stor för
            att man, om man en gång suttit i Guantánamo, drabbas av förföljelse
            i hemlandet.
          </note>
          <note>
            Herr talman! Det svar som avges innehåller ett intressant användande
            av begreppet väpnad konflikt. Sådana finns tydligen i en rad länder
            över världen. Jag ska försöka undvika att påminna migrationsministern
            om alla de diskussioner vi har haft här i kammaren där migrationsministern
            har vägrat att säga huruvida det råder väpnad konflikt i Irak
            eller Afghanistan. Det må vara hänt.
          </note>
          <note>
            Det svar vi får är: Det naturliga är att USA erbjuder skydd.
            Men, herr talman, detta är inte en fråga vilken som helst, där
            man kan gå enligt naturliga och rimliga riktlinjer. Det här är
            ett av de värsta fångläger som mänskligheten har sett. Det är
            övergrepp satta i system. Måste vi då inte frångå vad som känns
            naturligt, rimligt och rätt och göra vad vi kan för att underlätta
            stängandet?
          </note>
          <note>
            Jag citerar igen ur svaret: I normalfallet kommer förslag om
            vidarebosättning från UNHCR. Men, herr talman, det här är inget
            normalfall. Det här är ett fall som kräver omedelbar handling.
            Det är trots allt ingenting som hindrar att Sverige oberoende
            av UNHCR kan ha en åsikt om att man behöver hjälpa människor som
            befinner sig i det desperata ingenmanslandet, som Guantánamo i
            dag är.
          </note>
          <note>
            Det som just nu pågår är att land efter land Luciano Astudillo
            har föredömligt berättat om detta nu säger: Vi kan hjälpa till!
            Vi kan ta en liten del av ansvaret!
          </note>
          <note>
            Men Sverige beskrivs just nu i internationell press som ett av
            de länder som håller emot, som ett av de länder som vägrar ta
            det ansvaret. Vi har ett rykte om oss att vara ett land som har
            en human och generös flyktingpolitik. Det må vara hur det vill
            med den saken, men det ryktet håller just nu på att skjutas i
            sank. En liten enkel handling går att göra för att ställa det
            till rätta.
          </note>
          <note type="speaker">
            Anf. 40 Statsrådet TOBIAS BILLSTRÖM (m):
          </note>
          <note>
            Herr talman! Låt mig börja med att vända mig till interpellanten.
            Skälet till att det är jag som står här i kammaren och besvarar
            frågor är att arbetet i regeringen är så fördelat. Det här är
            en migrationspolitisk fråga. Även om den kommer att diskuteras
            av utrikesministrarna inom Europeiska unionen, som interpellationen
            tar upp, kommer den också att diskuteras av ministrarna med ansvar
            för rättsliga och inrikes frågor, där jag representerar Sverige
            tillsammans med justitieminister Beatrice Ask. Om den här frågan
            ska hanteras på olika sätt kommer detta att få konsekvenser för
            vidarebosättningssystemet i Sverige, som jag är ansvarig för.
            Det är alltså inget konstigt i att det är jag som står här och
            svarar på frågor.
          </note>
          <note>
            Jag har fått lite olika synpunkter. Jag ska försöka dra igenom
            dem. Först och främst är det, som har sagts tidigare, så att frågan
            och detta initiativ diskuteras i EU-kretsen. Det är bra att vi
            gemensamt belyser de aspekter som en eventuell stängning innefattar.
          </note>
          <note>
            Den tillträdande amerikanske presidenten Barack Obama, som nämndes
            här tidigare, har uttalat sina avsikter att stänga lägret. Men
            han tillträder sin post i dag. Det gör att tidsramen för det här
            är mycket oklar.
          </note>
          <note>
            Det återstår också att se hur administrationen avser att lagföra
            de fångar som man bedömer att man inte kan släppa, liksom hur
            frågan var de dömda ska avtjäna sina straff hanteras och vart
            de frisläppta ska sändas i den mån de riskerar repressalier i
            sina hemländer. Allt detta är frågor som måste redas ut i grunden.
          </note>
          <note>
            Jag tycker också att det är viktigt att fundera lite över den
            vidare aspekten på detta. I mitt svar redogjorde jag för det svenska
            systemet. Det innebär att det är Migrationsverket, en myndighet
            som jag är ansvarig för, inte utrikesministern, som i första instans
            beslutar i ärenden om uppehållstillstånd i Sverige. Detta hänger
            som sagt samman med vidarebosättningskvoten.
          </note>
          <note>
            Det är lite lustigt att höra Luciano Astudillos uttalande om
            att vi skulle ha ett moraliskt ansvar för avvecklandet av Guantánamo
            ungefär som om Sverige startat Guantánamo. För mig är det helt
            självklart att det är USA som har huvudansvaret för Guantánamo.
            Det är inte heller varje dag man får höra representanter från
            Vänsterpartiet tala om att hjälpa USA. Det är också någonting
            nytt.
          </note>
          <note>
            Jag tycker nog att man bör vara lite försiktig med den typen
            av ställningstaganden och först se till att folk sopar rent framför
            egen dörr. Jag har ägnat större delen av min vakna tid de senaste
            tre åren på den här posten åt att sopa rent efter USA. Jag tycker
            att USA kanske också kan börja med lite renhållning självt innan
            man kommer och ropar på hjälp från andra.
          </note>
          <note type="speaker">
            Anf. 41 LUCIANO ASTUDILLO (s):
          </note>
          <note>
            Herr talman! Det moraliska ansvaret handlar om de länder som
            var kritiska till det illegala krig som uppstod i Irak och den
            logik som skapades efter elfte september om ett krig mot terror,
            vilket ledde till Guantánamo, till att människor från hela världen
            har fångats och behandlats som djur. De har torterats och tvingats
            till erkännanden de kanske tvingas ta tillbaka. De kränks för
            sin religiösa utövning och hanteras på det mest vedervärdiga och
            inhumana sätt man kan tänka sig. I april hade jag en debatt med
            Bildt om detta. Jag citerade ur en av de böcker som skrivits om
            det här av en av fångarna, om hur krymplingar misshandlas av soldater,
            trots att de knappt kan röra sig.
          </note>
          <note>
            Det mänskliga, humana och moraliska ansvaret, inte svärdets,
            innebär att alla regeringar i världen, förvisso med tummen hårt
            satt på USA och dem som skapade det här problemet, säger att vi
            är beredda att bidra till att återställa ordningen när det gäller
            humanitära principer och internationell rätt. Vi är beredda att
            ge den nya amerikanska administrationen lite hjälp.
          </note>
          <note>
            Förvisso är det USA som har det stora ansvaret för det här. Den
            uppfattningen delar jag med Billström. Men det hindrar inte oss
            alla, enskilda individer och regeringar, från att fundera på vad
            man kan bidra med. Här har Sverige ett historiskt arv att vara
            mycket stolt över. Det är det ansvar jag pratar om tillsammans
            med britterna, tyskarna, irländarna, portugiserna och tjeckerna,
            som säger: Vi är beredda att hjälpa till att återställa ordningen
            i världen!
          </note>
          <note>
            Ändamålen har aldrig helgat medlen i det här fallet. Terror kan
            inte bekämpas med terror. Frihet och demokrati kan inte vinnas
            genom att människovärdet och internationell rätt kränks. Det är
            det som frågan handlar om. Det är inte en asylpolitisk fråga.
            Den har de aspekterna med sig också, men detta handlar om ett
            moraliskt ansvar som är större än så.
          </note>
          <note>
            Men om vi ska reducera det till det och ta en diskussion om det
            tar jag ett exempel av många. Bland de friade som sitter kvar
            finns 22 uigurer. Flertalet av dem har inte kunnat komma därifrån
            än. Ett par stycken har blivit mottagna av Albanien och fått en
            fristad där. Det är klart att de inte kan skickas tillbaka till
            Kina. I Kina tillämpar man dödsstraff, och det vore katastrofalt
            om man skickade dem dit, där de kanske skulle gå ett ännu värre
            öde till mötes. Det är ett av många konkreta exempel.
          </note>
          <note>
            Jag hade hoppats att Sverige tillsammans med alla de länder vi
            har nämnt skulle välja att vara en aktiv aktör för att förändra
            den världsordning vi har haft, inte en passiv åskådare. Men det
            är den linjen som den borgerliga regeringen väljer för Sverige.
            Det är synnerligen allvarligt, tycker jag, och ett brott mot svensk
            tradition.
          </note>
          <note type="speaker">
            Anf. 42 KALLE LARSSON (v):
          </note>
          <note>
            Herr talman! Med nästan lite ovanligt mycket darr på rösten avslutade
            migrationsministern med att berätta att han inte vill vara städgumma
            åt USA. Tro mig, jag förstår den känslan! Vem vill städa upp efter
            andras oförrätter? Vem vill ta hand om de problem som en förblindad
            president i täten för en förblindad nation har skapat runt om
            i världen? Alla de väpnade konflikter och brott mot mänskliga
            rättigheter och folkrätt som USA har skapat och begått är egentligen
            inte Sveriges ansvar, i något slags formell mening. Det är alldeles
            sant och riktigt.
          </note>
          <note>
            Man kan inom parentes säga att den diskussionen väl är lite sent
            påkommen. Hade Sverige varit tydligare och den regering Tobias
            Billström själv tillhör talat ut och framfört den kritik som verkar
            ligga bakom den darriga rösten lite tidigare hade man kanske åtminstone
            kunnat visa att det finns en kritik från Sveriges sida mot de
            krig och brott mot mänskliga rättigheter och folkrätt som USA
            bedriver.
          </note>
          <note>
            Men tillbaka till huvudfrågan. Det är ingen stor grupp människor
            vi talar om. Det rör sig om 5060 personer i dag som inte ens USA
            har några misstankar mot men som ändå hålls i fängsligt förvar
            i Guantánamo.
          </note>
          <note>
            Det enda vi begär är enkelt. Det är att Sverige säger: Okej,
            några av de här personerna kan komma till oss. Vi kan bistå med
            några platser runt om i landets kommuner.
          </note>
          <note>
            Sundbybergs kommun har redan erbjudit sig att ta emot en av personerna.
            Det finns säkert fler kommuner som är beredda att ta det internationella
            ansvar av solidaritet som ministern i det längsta försöker undvika
            att ta för egen del.
          </note>
          <note>
            Jag tycker att det borde vara en fråga som kunde vara enkel också
            för migrationsministern. Varför inte helt enkelt hjälpa Barack
            Obama att stänga Guantánamo? Det är det vi kräver.
          </note>
          <note type="speaker">
            Anf. 43 Statsrådet TOBIAS BILLSTRÖM (m):
          </note>
          <note>
            Herr talman! Med anledning av det sista: Vi kan väl åtminstone
            låta Barack Obama flytta in i Vita huset och installera sig innan
            vi fortsätter diskussionen med honom. Det beror möjligen på hur
            man räknar, men jag tycker att det är ett rimligt krav.
          </note>
          <note>
            Herr talman! Att Guantánamos existens är fel från början till
            slut är något som jag tror att hela kammaren kan ställa upp på,
            liksom större delen av svenska folket som har följt de senaste
            årens diskussion. Om detta är Luciano Astudillos ståndpunkt är
            vi överens i sakfrågan.
          </note>
          <note>
            Sedan kommer den intressanta frågan om avvecklingen. Det handlar
            inte om en asylpolitisk fråga, säger Luciano Astudillo lite kavat.
            Det handlar tydligen om någonting annat enligt honom.
          </note>
          <note>
            Men, Luciano Astudillo, Sverige har en utlänningslag som Sveriges
            riksdag har fattat beslut om. Denna utlänningslag gäller även
            för de fall man ska hantera den här typen av frågor.
          </note>
          <note>
            Det är Migrationsverket som fattar beslut om uppehållstillstånd
            för enskilda personer. Ska något göras är det inom ramen för vidarebosättningen.
            Vidarebosättningen är ett instrument för Sverige att erbjuda skydd
            för flyktingar och skyddsbehövande i övrigt och därmed tillhandahålla
            en lösning som inte omedelbart står i utsikt där de befinner sig.
          </note>
          <note>
            Ska man börja använda vidarebosättningskvoten kommer det också
            att föranleda diskussioner om vem som i så fall ska stå tillbaka,
            vem som inte kommer att få den plats som annars var avsatt. Är
            det flyktingfamiljen i Thailands djungler i så fall som inte ska
            få lov att komma till Sverige? Eller är det några andra skyddsbehövande
            som Luciano Astudillo har tänkt sig ska ställas åt sidan för att
            vi ska lösa det här problemet?
          </note>
          <note>
            Detta är en avvägning som måste göras, och den måste göras tillsammans
            med UNHCR, United Nations High Commissioner for Refugees, som
            Sverige har överlåtit de här platserna åt. Det är också något
            som gör att det är mycket påtagligt att prata om detta som en
            migrationspolitisk fråga, mycket mer än en utrikespolitisk fråga.
          </note>
          <note>
            Vi har inte fått någon framställning från UNHCR än. Men kommer
            vi att få en sådan framställning kommer den att behandlas av Migrationsverket
            i enlighet med det regelverk som gäller.
          </note>
          <note>
            Jag tycker att det kunde vara värt att här i kammaren understryka
            att det inte alls är så att några diskussioner är slutförda på
            EU-nivå och att Sverige står vid sidan av. Det intrycket kan man
            få när man lyssnar på Luciano Astudillo och Kalle Larsson. Så
            är det inte alls.
          </note>
          <note>
            Det är inte alls enbart Sverige som väntar på att den amerikanska
            administrationen ska hantera de här frågorna. Det räcker med att
            titta på vårt södra grannland Tyskland. Ja, det är helt riktigt.
            Utrikesministern i Tyskland har uttalat sig positivt, men inrikesministern
            i Tyskland har sagt att han vill avvakta utvecklingen därför att
            han också är medveten om de här problemen som kommer att uppstå
            när man ska försöka stänga Guantánamo och lösa de frågor som vi
            nu har diskuterat.
          </note>
          <note>
            Så jag tycker att man kan låta diskussionen fortgå ett tag och
            se vad den amerikanska administrationen presenterar för lösningar.
            För mig är rättssäkerheten det viktigaste. Men ännu viktigare
            är att man faktiskt gör det här tillsammans med den organisation
            till vilken Sverige har överlåtit sin flyktingkvot, det vill säga
            UNHCR.
          </note>
          <note>
            Deras bedömning och deras kunnande kommer att vara mycket viktig
            för regeringens bedömning, eftersom Sverige har 50 års erfarenhet
            av samverkan och samarbete med UNHCR i bagaget. Vi litar på dem,
            och vi tror att de är kompetenta att göra den här typen av bedömningar.
          </note>
          <note type="speaker">
            Anf. 44 LUCIANO ASTUDILLO (s):
          </note>
          <note>
            Herr talman! Det är alldeles uppenbart att den moderatledda regeringen
            väljer att passa i frågan. Man väljer att vara en passiv åskådare
            i den här frågan och inte en aktiv aktör för att återställa ordningen
            i världen, för att återställa rättssäkerheten i den internationella
            rätten och den humanitära rätten efter den oordning som skapades
            i kölvattnet av Guantánamo.
          </note>
          <note>
            Man väljer att inte följa det brittiska exemplet, det portugisiska
            exemplet och det tyska, delvis splittrade, exemplet. Men åtminstone
            ett statsråd gick ut och sade att han ställer upp för det här.
            Det gör också det tjeckiska ordförandeskapet nu i och med den
            utrikesministerns uttalande i frågan.
          </note>
          <note>
            Här i Sverige har vi inget statsråd, ingen som säger att man
            är beredd att öppna den dörren, att vara med dem som är aktörer,
            som är aktiva och därmed också kan sätta tryck på USA när det
            gäller resten av hanteringen av lägret. Man väntar passivt och
            ser vad som är mest opportunt framöver.
          </note>
          <note>
            Så är det. Vi kommer inte längre i dag. Man ska avvakta och se.
            Tyvärr är det ett historiskt brott mot den linje som Sverige har
            valt att föra i den här typen av frågor. Vi har valt att hålla
            fanan högt när det gäller humanitär och internationell rätt.
          </note>
          <note>
            Det här är en fråga som är oerhört symboliskt laddad. Det är
            en migrationspolitisk fråga, men den är mycket vidare än så. Det
            är inte enbart en migrationspolitisk fråga utan det är en fråga
            som handlar om vår världsordning och den internationella och humanitära
            rättens principer. I den väljer Bildt och migrationsminister Billström
            i dag att passa.
          </note>
          <note type="speaker">
            Anf. 45 Statsrådet TOBIAS BILLSTRÖM (m):
          </note>
          <note>
            Herr talman! Sanningen är illa tåld. Det märks också i denna
            debatt. Det kan tyckas som ett Sisyfosarbete att upprepa hur den
            svenska lagstiftningen är konstruerad. Ändå har Luciano Astudillo
            själv som socialdemokrat varit med i denna kammare och röstat
            för hur utlänningslagen är konstruerad. Han har röstat för och
            tagit ställning för hur vi avgör och bedömer asylärenden. Han
            har röstat för hur konstruktionen kring vidarebosättningssystemet
            ska se ut, och han har säkert upprepade gånger utanför den här
            kammaren försvarat den nya instans- och processordningen i utlännings-
            och medborgarskapsärenden.
          </note>
          <note>
            Du har i varje fall gjort det när du och jag uppträdde tillsammans
            i valrörelsen i Malmö 2006, Luciano Astudillo. Den här konstruktionen
            gäller nu. Du må tycka illa om att vi har en borgerlig regering,
            men du har faktiskt själv lagt fast det regelverk och det ramverk
            som vi också arbetar efter. Det gjorde vi ju i enighet 2006 i
            kammaren.
          </note>
          <note>
            Det var en socialdemokratisk migrationsminister, Barbro Holmberg
            som hon hette, som kom till kammaren och presenterade det här
            förslaget. Riksdagen tog, som sagt var, ställning för det. I det
            ingår principen om vidarebosättning som är det instrument som
            kan komma att bli aktuellt i de här frågorna.
          </note>
          <note>
            Vi passar inte, men vi avvaktar den organisation som vi har mycket
            stort förtroende för, nämligen UNHCR:s bedömning av de här frågorna.
            Kommer det att göras någon framställning kommer Migrationsverket
            i enlighet med de principer som gäller att ta ställning för detta.
          </note>
          <note>
            Jag tycker att det är en intressant debatt. Vi kommer säkert
            att ha anledning att komma tillbaka till den framöver. Men, som
            sagt, diskussionerna på EU-nivå och med den nu snart tillträdda
            och installerade amerikanska administrationen kommer nog att visa
            sig vara avgörande i den här frågan.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 2008/09:231 om situationen för de
            kulturellt yrkesverksamma
          </note>
          <note type="speaker">
            Anf. 46 Kulturminister LENA ADELSOHN LILJEROTH (m):
          </note>
          <note>
            Herr talman! Anne Ludvigsson har frågat mig vad jag konkret tänker
            göra för att bryta den negativa utvecklingen inom kulturområdet
            så att fler kan försörja sig som kulturellt yrkesverksamma. Anne
            Ludvigsson frågar även vad jag avser att göra för att särskilt
            beakta situationen för kvinnliga kulturellt yrkesverksamma.
          </note>
          <note>
            Anne Ludvigsson har som utgångspunkt Arbetsförmedlingen Kulturs
            senaste prognos för arbetsmarknaden 2009. AF Kulturs bedömning
            är att kulturarbetsmarknaden i likhet med hela arbetsmarknaden
            i övrigt kommer att påverkas av den världsomspännande finanskrisen
            och lågkonjunkturen. Den tydliga nedgång i antalet arbetstillfällen
            som Anne Ludvigsson refererar till gör enligt AF Kultur att arbetslösheten
            kan stiga med åtminstone 1 500 personer under det kommande året.
            Det är i första hand nyutbildade som är på väg ut på kulturarbetsmarknaden
            som drabbas av arbetslösheten. Kvinnors arbetslöshet bedöms öka
            mer än männens, bland annat beroende på att kvinnorna dominerar
            bland de nyutbildade samt att fler kvinnor än män kan komma att
            förlora jobbet som anställd.
          </note>
          <note>
            Det är tydligt att vi nu går in i en lågkonjunktur som även kommer
            att avspeglas på kulturarbetsmarknaden. Efter ett antal år med
            kraftigt växande sysselsättning och minskad arbetslöshet kommer
            nu en rejäl svacka.
          </note>
          <note>
            Kulturskapares villkor är en av tre övergripande prioriteringar
            inom regeringens kulturpolitik. Det är därför av stor vikt att
            noga följa och utvärdera de förändringar som får betydelse för
            möjligheten till ett dynamiskt och växande kulturliv som gynnar
            hela samhället.
          </note>
          <note>
            Inom några veckor kommer Kulturutredningen att lämna sitt slutbetänkande
            till regeringen. Därmed inleds en process där kulturpolitiken
            kommer att prövas och omprövas på ett genomgående och engagerande
            sätt för oss alla. I denna process kommer naturligtvis också villkoren
            för det konstnärliga skapandet att ingå som en viktig och betydelsefull
            del. Även andra rapporter, till exempel Konstnärsnämndens färska
            rapport om konstnärernas inkomstvillkor och aktuella omvärldsanalyser
            från till exempel AF Kultur, kommer att utgöra viktiga underlag.
          </note>
          <note>
            När det gäller den särskilda frågan om de kvinnliga kulturskaparnas
            situation vill jag informera om det uppdrag regeringen gett Statens
            kulturråd att bland annat belysa de yrkesmässiga villkoren för
            kvinnor och män inom olika konstformer. För genomförande av uppdraget
            har anvisats bidragsmedel på 6 miljoner kronor. Uppdraget ska
            slutredovisas senast den 31 januari 2009.
          </note>
          <note type="speaker">
            Anf. 47 ANNE LUDVIGSSON (s):
          </note>
          <note>
            Herr talman! Tack för svaret! Det är trevligt att se ministern
            i kammaren igen.
          </note>
          <note>
            Ministern säger i svaret att vi går in i en lågkonjunktur som
            kommer att avspegla sig på kulturmarknaden. Men vi är redan inne
            i en lågkonjunktur, och det är inte bara varsel. Uppsägningar
            är en realitet för alldeles för många.
          </note>
          <note>
            Redan i slutet av 2008 såg vi att kulturarbetarnas arbetsmarknad
            skulle försvagas, och i december 2008 var 2 040 kulturarbetare
            arbetslösa, vilket var en uppgång med 4 procent jämfört med samma
            månad 2007.
          </note>
          <note>
            Nu spås arbetslösheten bland de yrkesverksamma kulturarbetarna
            öka kraftigt under 2009. Det blir också en större nedgång på den
            arbetsmarknaden än arbetsmarknaden i övrigt. Vi vet också att
            kultursektorn domineras av projekt och tidsbegränsade anställningar,
            och därför är inte varsel det konkreta vi ser här. Jag tror att
            det är få grupper på arbetsmarknaden som skulle acceptera de villkor
            som skådespelare, musiker och journalister tvingas leva under.
            Nu ser vi att deras situation förvärras ytterligare, och kvinnor
            kommer att drabbas hårdare än män.
          </note>
          <note>
            Vad vill då ministern göra? De konkreta åtgärder ministern hänvisar
            till i svaret är den kommande Kulturutredningen och den process
            som därigenom kommer att inledas, där kulturpolitiken kommer att
            prövas och omprövas. För kvinnorna gäller det uppdrag som Kulturrådet
            har fått att belysa villkoren.
          </note>
          <note>
            Är detta verkligen det svar ministern har till alla de kulturarbetare
            som är arbetslösa eller kommer att bli det? Jag undrar om jag
            ska ta det här på allvar eller om det är ett skämt. Det är ju
            nu något behöver göras. Vi behöver ingen belysning av situationen,
            för den är redan tydlig.
          </note>
          <note>
            Det vore väldigt intressant att höra ministern utveckla svaret.
            Vad är det som ska prövas och omprövas som kan bryta den nedåtgående
            trenden just nu? Då hänvisar jag till det som ska prövas i Kulturutredningen.
            Det måste väl ändå vara mer som behöver göras än att Kulturrådet
            ska läggas ned, vilket vi nu har fått reda på. Men vad är det
            som ska prövas och omprövas som förändrar situationen nu för de
            kulturellt yrkesverksamma? Det är nu det behöver göras något,
            inte om ett par år. Då kan det vara för sent. Precis som jag skriver
            i en motion kan många högt utbildade kulturarbetare då ha lämnat
            detta område. Det vill jag gärna att kulturministern belyser.
          </note>
          <note type="speaker">
            Anf. 48 Kulturminister LENA ADELSOHN LILJEROTH (m):
          </note>
          <note>
            Herr talman! Vi har båda tagit del av Arbetsförmedlingen Kulturs
            prognos för kommande år. Vi delar båda oron, för det gäller inte
            bara kulturarbetsmarknaden utan arbetsmarknaden i stort, i synnerhet
            när vi i dag är inne i den kanske värsta lågkonjunktur vi har
            sett under efterkrigstiden. Då kan vi, tycker jag, vara glada
            över att vi har en regering och en finansminister som tar det
            här på största allvar.
          </note>
          <note>
            Jag ska gå in på de frågor som jag vet att Anne Ludvigsson har,
            men jag noterar också att det i Anne Ludvigssons interpellation
            inte finns ett ord om att det här faktiskt är en internationell
            kris och att vi under de två senaste åren har kunnat glädja oss
            åt en rejäl förstärkning av arbetsmarknaden för kulturskapare
            mellan 5 000 och 6 000 nya jobb har skapats, och då håller vi
            oss fortfarande till Arbetsförmedlingens siffror.
          </note>
          <note>
            Vi kan gå in på lite grann av det som trots allt har hänt. Vi
            har nu det tredje steget i skattesänkningen. Det gäller alla,
            inte minst kulturskapare som vi vet inte är särskilt högt avlönade.
            Det är inte bara i Sverige. Så ser det tyvärr ut i stora delar
            av världen. Då är en sänkt skatt väldigt betydelsefull, i synnerhet
            som den riktar in sig på dem som tjänar minst i Sverige.
          </note>
          <note>
            Att a-kassan inte är någon lösning har vi kunnat konstatera tidigare.
            Det anser inte heller längre Socialdemokraternas talesperson Margareta
            Israelsson, kunde jag notera i det hon sade när skuggutredningen
            presenterades: Det här är en omställningsförsäkring och ingenting
            annat. Vi tycker att det är bra att vi har samma uppfattning om
            detta.
          </note>
          <note>
            När det gäller frilansarna, för det är ju framför allt frilansarna
            som dominerar arbetsmarknaden inom kulturen, har detta uppmärksammats
            ända sedan mitten av 1990-talet. Då kom också en kulturutredning.
            Det var 1996. Det är snart 15 år sedan, och redan då konstaterade
            man att nyckeln till ökade arbets- och inkomstmöjligheter för
            det är det vi alla vill ha inte låg i bidragstänkande. Det konstaterades
            i utredningen, men det hände inte särskilt mycket under de tolv
            år Socialdemokraterna hade makten senast. A-kassan kom att bli
            en destruktiv lösning. Det konstaterade man till och med där.
          </note>
          <note>
            Vad har då alliansen gjort, frågar Anne Ludvigsson. En hel del,
            anser jag. Satsningen på mer kultur i skolan, 55 miljoner, innebär
            faktiskt också att det blir nya uppdrag för skådespelare, författare,
            dansare och bildkonstnärer, något jag också själv har kunnat konstatera
            när jag har gjort besök på skolor ute i landet. Det fortsätter
            jag även med under våren.
          </note>
          <note>
            Att vi har arbetat för bättre ersättningar till konstnärer som
            ställer ut på museer och utställningar ligger också i linje med
            att stärka kulturskaparna. Alliansmodellen, som även Anne Ludvigsson
            är väl bekant med, innebär ytterligare 30 miljoner och handlar
            om att ge yrkesverksamma frilansande skådespelare, dansare och
            musiker en trygghet. Det gäller långt ifrån alla men är mycket
            välkommet. Här anställer man för fullt, och det finns fortfarande
            platser kvar inom musik- och dansalliansen.
          </note>
          <note>
            Därtill kommer naturligtvis också de generella reformer som regeringen
            har gjort. Den sänkta skatten, jobbskatteavdrag, sänkta arbetsgivaravgifter,
            sänkt fastighetsskatt och annat kommer också kulturskaparna till
            del.
          </note>
          <note>
            Sedan kommer en hel del annat. Jag ämnar i mitt nästa inlägg
            gå in bland annat på upphovsrätten som i hög grad också syftar
            till att stärka möjligheterna för kulturskaparna att kunna leva
            på sitt arbete.
          </note>
          <note type="speaker">
            Anf. 49 ANNE LUDVIGSSON (s):
          </note>
          <note>
            Herr talman! Det är situationen i Sverige vi diskuterar och vad
            den svenska regeringen och Sveriges kulturminister kan göra i
            det läge där den svenska kulturarbetsmarknaden drabbas. Jag är
            inte glad det vet ju kulturministern åt den finansminister vi
            har, för jag anser att han tillsammans med regeringen gör alldeles
            för lite. Men det är ingenting nytt i de här sammanhangen.
          </note>
          <note>
            Vi ser nu hur jobbkrisen går vidare från industrin till andra
            sektorer, bland annat kulturen, och hur situationen förvärras.
            Till det kommer faktiskt regeringens försämringar i a-kassan och
            socialförsäkringarna. A-kassan var ingen lösning, det kan vi hålla
            med om, men vad har kulturministern kommit med i stället? De arbetslösa
            drar inte nytta av jobbskatteavdraget. Det är ju deras situation
            vi pratar om.
          </note>
          <note>
            Jag tycker att det är en farlig väg som regeringen slår in på,
            med arbetsmarknadsministern i spetsen genom de uttryck som han
            använder om arbetsåret 2009. Det tänker jag inte ens citera. Men
            det talar ändå sitt tydliga språk om regeringens oförmåga att
            hantera det konjunkturläge som vi nu befinner oss i.
          </note>
          <note>
            Jag hade hoppats att kulturministern hade en högre ambition än
            arbetsmarknadsministern och att hon förstått att det är hög tid
            att lindra krisen och skapa en framtidstro för både kulturarbetare
            och övriga medborgare i Sverige. Allt det som kulturministern
            hänvisar till som satsningar var ju sådant som kom till i ett
            läge där vi hade högkonjunktur eller i alla fall inte såg dimensionerna
            av den lågkonjunktur som vi nu är inne i.
          </note>
          <note>
            Regeringen har ett politiskt ansvar, och varje minister har ett
            personligt ansvar, så även kulturministern. Det finns många sätt
            att använda kulturarbetarna i samhällsbyggandet, inte minst i
            en lågkonjunktur. Det kan gälla upprustning av offentliga miljöer,
            förskolor, skolor och äldreboenden, där kulturarbetarna tillsammans
            med andra kan få till en utvecklande och stimulerande miljö. Det
            kan vara ett sätt.
          </note>
          <note>
            Företag kan jobba ihop med konstnärer och designer för att utveckla
            företagen. Det finns flera exempel på detta.
          </note>
          <note>
            Man kan ha ett ROT-avdrag som gäller även offentliga byggnader.
          </note>
          <note>
            En annan sak som är oroande är naturligtvis landstingens och
            kommunernas försvagade ekonomi. Det kommer också att slå hårt
            mot kulturverksamheten och kulturarbetarna, inte minst genom neddragningar
            till de regionala institutionerna, som vi redan har sett. Ökade
            resurser till kommuner och landsting vore också ett sätt att åtminstone
            lindra effekterna av krisen.
          </note>
          <note>
            Då är mina funderingar: Vad har ministern för tankar om detta?
            Går det att använda kulturarbetarna för samhällsbyggande i en
            lågkonjunktur? Jag vill att man ska använda dem jämt, men det
            kanske är extra viktigt att ta vara på deras arbete i en lågkonjunktur.
            Det skulle jag gärna vilja höra vad ministern har för tankar om.
          </note>
          <note>
            Anf. 50 GÖRAN PERSSON i Simrishamn (s):
          </note>
          <note>
            Herr talman! Tack för att jag också får delta några minuter i
            detta angelägna ärende. Jag vill till ministern säga att jag har
            lämnat in en fråga som nog inte har kommit till Regeringskansliet
            ännu men som i full fart är på väg dit. Den berör dagens ämne
            och hur speciellt kommunerna drabbas.
          </note>
          <note>
            Vi ser nu att man inför det här året i olika budgetar ute i kommunerna
            drar öronen åt sig. Tyvärr är det kulturen som får stryka på foten.
            En del har föreslagit att i stället för allmänna medel skulle
            man använda sponsorer. Eftersom det i konjunkturkrisen är ett
            vikande näringsliv är de medlen inte heller att förvänta. Då kan
            man undra: Vad göra?
          </note>
          <note>
            Den budget som antogs i höstas som exempel kan jag ta Skapande
            skola och det vi kallar för Kulturbryggan inriktar sig så att
            säga på ett normalår. Här borde finnas möjlighet att, exempelvis
            som i Socialdemokraternas förslag, fördubbla den summa som går
            ut till skolor och se till att skolorna det är det som jag vill
            trycka på speciellt har möjlighet att ta del av dessa medel och
            veta hur man beter sig.
          </note>
          <note>
            Det är faktiskt mycket olika premisser för hur de här pengarna
            gagnar skolorna. Ett förslag är att man på något vis kan tillföra
            kommunerna ett investeringsstöd så att skolorna i någon form av
            instans, i kommuner eller i regioner skolan administreras ju först
            och främst av kommunerna har möjlighet att söka de här medlen
            i de kommuner där detta i dag inte finns. Det är mycket olika
            hur kommunerna ser till att dessa pengar kommer till gagn.
          </note>
          <note>
            Jag vill också påpeka hur det är för yngre kulturskapare när
            de kommer ut i verksamheten. Det är bekymmersamt nog för de redan
            etablerade, men för yngre människor som nu söker estetiska program
            och ska gå ut i det kulturskapande livet är det än mer bekymmersamt.
            Det är ännu viktigare att vi på något vis kan främja dem så att
            de får en bra start.
          </note>
          <note>
            Min fråga till ministern är: Finns det inte anledning att omvärdera
            den budget som antogs i höstas inför 2009 och tillföra medel,
            om inte omedelbart så i varje fall i vårpropositionen? Jag hoppas
            att det kommer till medel, inte minst till skolor, som gagnar
            elevers möjligheter att ta del av kulturen och som också gagnar
            kulturskaparna.
          </note>
          <note type="speaker">
            Anf. 51 Kulturminister LENA ADELSOHN LILJEROTH (m):
          </note>
          <note>
            Herr talman! Jag hoppas komma ihåg och få möjlighet att besvara
            alla de frågor som dök upp här.
          </note>
          <note>
            ROT-avdrag talar Anne Ludvigsson bland annat om. Jag är en varm
            vän av ROT-avdrag. Jag tycker att det som man har infört inom
            bland annat byggsektorn är väldigt bra. Men vi ska också komma
            ihåg vad ROT-avdraget till stor del handlar om. Det är att komma
            åt det omfattande svartarbete som sker inom många branscher, inom
            städbranschen och inom byggbranschen. Det finns ingen anledning
            att hymla om detta. Det är ett av de främsta skälen, att göra
            svarta jobb vita, men också naturligtvis att göra det lättare
            för privatpersoner att göra de reparationer som man vet kan behövas
            hemma eller kanske i sommarstugan. Jag vill inte tro att svartarbete
            är det största problemet inom kultursektorn, och därför tror jag
            inte att just ROT-avdrag är ett sätt att stärka den.
          </note>
          <note>
            Göran Persson tog upp ungdomsarbetslösheten. Jag kan bara instämma.
            Det är en förfärlig start på ett yrkesliv, oavsett om man är musiker,
            skådespelare eller har ett yrke som inte tillhör kultursektorn,
            att komma ut och vilja börja arbeta men inte få något arbete.
            Det är ingenting som är specifikt just för kultursektorn. Det
            är förfärligt för alla.
          </note>
          <note>
            Det finns speciella insatser, som man också gör, med nystartsjobb
            och med sänkta arbetsgivaravgifter. Det gäller för alla. Man kan
            inte separera vissa branscher. Unga kulturskapare har lika stor
            glädje av det som andra som kommer ut på arbetsmarknaden och är
            under 26 år.
          </note>
          <note>
            Kommunerna har under ett antal år haft en exceptionellt god ekonomi,
            vilket vi har kunnat glädja oss åt. Många har haft jobb. Det innebär
            också att kostnaderna för socialbidrag är mindre. Vi har även
            kunnat se att många kommuner har valt att satsa mycket på kulturen,
            ibland genom att man kanske har satsat på stora kulturhus, vilket
            är glädjande nog. Sådana finns på flera olika håll i landet. Men
            man har också stärkt kulturen på andra sätt.
          </note>
          <note>
            När vi så småningom kommer in på det blir en betydligt senare
            debatt under våren vad såväl skuggutredningen som Kulturutredningen
            lägger fram finns det mycket i den regionala verksamheten som
            kan stärkas. Jag väntar med den debatten till dess.
          </note>
          <note>
            Trots allt är det ändå efterfrågan som betyder något för kulturen.
            Vi har gjort förstärkningar i budgeten, bland annat till scenkonsten
            och museiverksamheten, och kan glädja oss åt att fler än på många
            år nu går på museer. Många museer som tar betalt har lika många
            besökare i dag som man hade på den tiden det var skattefinansierad
            entré. Inte desto mindre betalar vi det mesta av kulturen med
            egna medel, och då är det otroligt viktigt att vi har pengar kvar
            i plånboken. I dag med lägre skatter har alla som jobbar faktiskt
            betydligt mer att röra sig med, vilket också avspeglar sig i stora
            delar av kulturlivet.
          </note>
          <note>
            Sedan vill jag komma in på det som ändå är en stor fråga, nämligen
            vad regeringen gör utöver det jag redan räknat upp. Jo, vi försvarar
            bland annat upphovsrätten. Det är fundamentalt för att kulturskaparna
            ska kunna leva på sitt arbete. Vad gör då oppositionen? De har
            uppenbarligen inte ens en samlad åsikt i frågan. Möjligen hinner
            de få det vi får väl se. Värdet av det som laddas ned illegalt
            beroende på hur man räknar uppskattas av många vara ungefär samma
            summa som hela den statliga kulturbudgeten. Värdet på illegalt
            nedladdad film, litteratur, musik, dataspel och mycket annat är
            närmare 6 miljarder kronor. Detta är det stora hotet som jag ser
            mot kulturskaparna.
          </note>
          <note>
            Det blir konjunkturnedgångar och konjunkturuppgångar. Vi kommer
            att få se en uppgång, men jag är precis lika bekymrad som interpellanten
            över arbetslösheten.
          </note>
          <note type="speaker">
            Anf. 52 ANNE LUDVIGSSON (s):
          </note>
          <note>
            Herr talman! Jag kan konstatera att det är ganska tomt på kulturministerns
            bord i det här läget. Det finns inga förslag, ambitioner, inget
            ansvar, och man vill eller kan inte se möjligheter. Kulturministern
            väntar på Kulturutredningen. Efterfrågan görs till en marknadsfråga.
            Men alla de som är arbetslösa, eller som kommer att bli arbetslösa,
            kan inte efterfråga dessa delar. Deras plånböcker ökar inte i
            omfång. Det är ganska tragiskt att vi inte har en kulturminister
            som kan se de möjligheter som ändå finns.
          </note>
          <note>
            När det gäller ROT-avdrag hänvisar kulturministern till att det
            bara handlar om att få en svart marknad vit. Men ROT-avdraget
            kan också vara en del i att få människor i arbete, att stimulera
            en arbetsmarknad för till exempel byggnadsarbetare. I kombination
            med det kan man också involvera kulturarbetarna. Det var så mina
            tankar gick.
          </note>
          <note>
            Vad har då vi i oppositionen gjort? Vi har inte regeringsmakten
            eller ansvaret, men vi har föreslagit bland annat att musiker,
            journalister, skådespelare och andra ska få extra möjligheter
            till utbildning som efteråt kanske kan leda till jobb. Det här
            är ett första anslag på 20 miljoner för 2009 för extra platser.
          </note>
          <note>
            Vi har dessutom föreslagit ökat stöd till kommuner och landsting,
            precis som jag sade, för att undvika att kulturarbetare sägs upp
            också inom dessa områden.
          </note>
          <note>
            Herr talman! I sämre tider är det ofta investeringar i kultur
            som får stryka på foten. Det är kanske bara början som vi har
            sett. Det är kanske ännu mer i dessa tider som man behöver använda
            sig av kulturen för att få tolerans, öppenhet och demokrati. Jag
            kan bara konstatera att det finns en avsaknad av kulturpolitik
            antingen det är hög- eller lågkonjunktur.
          </note>
          <note type="speaker">
            Anf. 53 Kulturminister LENA ADELSOHN LILJEROTH (m):
          </note>
          <note>
            Herr talman! Jag ska vara vänlig och säga att jag instämmer helt
            och hållet med Anne Ludvigsson om det senare, nämligen att vi
            behöver mer kultur, kanske i synnerhet i tider som dessa när medierna
            är fyllda av krig, elände, våldtäkter och svält på flera håll
            i världen.
          </note>
          <note>
            Låt oss återgå till Sverige. Jag ser det inte lika mörkt som
            Anne Ludvigsson. Ja, vi har en arbetslöshet. Det gäller inte bara
            kulturskapare utan det gäller alla. Men det är inte så att kulturen
            har upphört att existera. Svenskarna är fortfarande ett av Europas
            mest aktiva kulturfolk när det handlar om att läsa, gå på teater,
            gå på museer och att själva skapa. Det är inte så att allt detta
            har upphört.
          </note>
          <note>
            Budgeten har just trätt i kraft. Man har konstaterat och det
            är inte vi som har räknat på det att den här budgeten är i förhållande
            till statsbudgeten den största kulturbudgeten som har lagts fram.
            Det är inte fråga om några nedskärningar.
          </note>
          <note>
            Vi har gjort extra satsningar på såväl museisektorn som på scenkonsten.
            Det kommer att vara stora ambitioner när det gäller att bygga
            ut Skapande skola. Jag hörde även Göran Persson tala om Skapande
            skola som en god satsning. Det tycker vi också. Här kan säkert
            mycket byggas ut.
          </note>
          <note>
            Om det är så att man från oppositionens sida tycker att ROT-avdrag
            för kulturskapare är en god idé är det naturligtvis fritt fram
            för oppositionen att lägga fram ett sådant förslag väl genomräknat.
            Sedan kan vi titta på det och se vad det möjligen kan ge.
          </note>
          <note>
            Fortfarande talar man om sänkta skatter och uteblivna satsningar.
            Det hör väl till retoriken att säga att ingenting händer. Då kanske
            man inte vill lyssna eller se. Men jag tycker trots allt att regeringen
            har gjort och gör mycket. Vi är ännu inte klara. Det är drygt
            ett och ett halvt år kvar till nästa val.
          </note>
          <note>
            Överläggningen var härmed avslutad.
          </note>
          <note>
            11 § Anmälan om inkomna faktapromemorior om förslag från Europeiska
            kommissionen
          </note>
          <note>
            Förste vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note>
            KOM(2008)725
          </note>
          <note>
            14015/08, 14015/08 ADD 1
          </note>
          <note>
            12 § Hänvisning av ärende till utskott
          </note>
          <note>
            Föredrogs och hänvisades
          </note>
          <note>
            13 § Förnyad bordläggning
          </note>
          <note>
            Föredrogs och bordlades åter
          </note>
          <note>
            14 § Bordläggning och beslut om förlängd motionstid
          </note>
          <note>
            Anmäldes och bordlades
          </note>
          <note>
            Kammaren biföll talmannens förslag att motionstiden för prop.
            2008/09:106 Kredit till Island , som tidigare förkortats till
            8 dagar, skulle förlängas till den för propositioner normala motionstiden
            15 dagar.
          </note>
          <note>
            15 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 19 januari
          </note>
          <note>
            Marianne Berg
          </note>
          <note>
            Lars Lilja
          </note>
          <note>
            Per Bolund
          </note>
          <note>
            den 20 januari
          </note>
          <note>
            Carin Runeson
          </note>
          <note>
            Désirée Liljevall
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 27 januari.
          </note>
          <note>
            16 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 16 januari
          </note>
          <note>
            Britta Rådström
          </note>
          <note>
            Lars Wegendal
          </note>
          <note>
            Krister Örnfjäder
          </note>
          <note>
            Krister Örnfjäder
          </note>
          <note>
            Krister Örnfjäder
          </note>
          <note>
            Hans Linde
          </note>
          <note>
            Hans Linde
          </note>
          <note>
            Lena Olsson
          </note>
          <note>
            Lena Olsson
          </note>
          <note>
            den 19 januari
          </note>
          <note>
            Göran Persson
          </note>
          <note>
            Frågorna 2008/09:484490 redovisas i bilaga som fogats till riksdagens
            snabbprotokoll tisdagen den 20 januari.
          </note>
          <note>
            Frågorna 2008/09:491493 redovisas i bilaga som fogats till riksdagens
            snabbprotokoll tisdagen den 27 januari.
          </note>
          <note>
            17 § Anmälan om skriftligt svar på fråga
          </note>
          <note>
            Anmäldes att skriftligt svar på följande fråga inkommit
          </note>
          <note>
            den 16 januari
          </note>
          <note>
            LiseLotte Olsson
          </note>
          <note>
            Svaret redovisas i bilaga som fogats till riksdagens snabbprotokoll
            tisdagen den 27 januari.
          </note>
          <note>
            18 § Kammaren åtskildes kl. 16.06.
          </note>
          <note>
            Förhandlingarna leddes av förste vice talmannen.
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
