<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200809</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200809</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--92</head>
          <docDate when="2009-03-26">2009-03-26</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <u>
            <seg>
              2008/09:92
            </seg>
          </u>
          <note>
            Torsdagen den 26 mars
          </note>
          <note>
            Kl. 12:00 - 20:32
          </note>
          <note>
            1 § Justering av protokoll
          </note>
          <note>
            Justerades protokollet för den 20 mars.
          </note>
          <note>
            2 § Aktuell debatt: Bonusar i de statliga företagen
          </note>
          <note type="speaker">
            Anf. 1 TOMAS ENEROTH (s):
          </note>
          <u>
            <seg>
              Fru talman! Dagens debatt handlar om de statliga bolagen och
              hur de ska styras. Regeringen har gett otydliga och motstridiga
              signaler, vilket är konstitutionellt allvarligt. KU ska snart
              utreda detta. Men det är dessutom allvarligt eftersom det skadar
              förtroendet för de statliga bolagen.
            </seg>
          </u>
          <u>
            <seg>
              Å ena sidan har vi haft en finansminister som har kritiserat
              bankernas bonusar och uppenbarligen då har varit helt ovetande
              om det faktum att han själv och regeringen har beslutat om frikostiga
              regler för bonusersättningar i de statliga bolagen.
            </seg>
          </u>
          <u>
            <seg>
              Å andra sidan har vi haft en näringsminister som har ägnat veckor
              åt att försvara de frikostiga bonusreglerna i statliga bolag,
              och till och med har haft mage att jämföra detta med sopåkares
              och byggnadsarbetares löner. Det är en jämförelse som med rätta
              har fått stark kritik.
            </seg>
          </u>
          <u>
            <seg>
              När regeringen nu till sist verkar ha ändrat sig vi har ännu
              inte sett något sådant beslut, men en debattartikel tyder på det
              inför hotet om att vi i den rödgröna oppositionen skulle samla
              en riksdagsmajoritet bakom nya regler för att omedelbart få stopp
              på den bonusexposé som regeringen har öppnat upp för valde man
              alltså att agera genom en debattartikel.
            </seg>
          </u>
          <u>
            <seg>
              Vi kommer att kräva besked under dagen. Varför tog Maud Olofsson
              i somras bort det generella bonusstopp som vi socialdemokrater
              införde 2003? Kommer detta generella bonusstopp att återinföras?
              Tycker Maud Olofsson fortfarande att statliga bolag som går med
              förlust ska kunna dela ut frikostiga bonusar? Dessa frågor, och
              fler därutöver, kommer vi att ställa under dagens debatt eftersom
              regeringens olika turer har gett helt motstridiga besked om vad
              man egentligen tycker om bonusregler i statliga bolag. Jag förutsätter
              att de besked som Maud Olofsson i dag ger i debatten gäller för
              hela regeringen, även Anders Borg.
            </seg>
          </u>
          <note type="speaker">
            Anf. 2 Näringsminister MAUD OLOFSSON (c):
          </note>
          <u>
            <seg>
              Fru talman! Sedan en kort tid befinner sig världen i en djup
              lågkonjunktur och i en finansiell kris som påverkar både svenska
              företag och svensk arbetsmarknad. Trots välskötta offentliga finanser
              och flera viktiga reformer för att stärka förutsättningar för
              arbete och företagande står vi som ett litet och exportberoende
              land mycket sårbara när krisens svallvågor slår mot oss.
            </seg>
          </u>
          <u>
            <seg>
              Krisen innebär många stora utmaningar och svåra beslut. Det är
              utmaningar som kommer att tvinga människor till uppoffringar och
              förändringar under de kommande åren. Det ställer krav på kloka
              prioriteringar, gott omdöme och ett tydligt ledarskap från oss
              politiker men också från våra näringslivsföreträdare.
            </seg>
          </u>
          <u>
            <seg>
              Vi har de senaste veckorna haft en livlig debatt om ersättningar
              och bonusar mot bakgrund av vidlyftiga ersättningar till vissa
              i näringslivets toppskick. Jag välkomnar den debatten, för det
              här är viktiga frågor att diskutera.
            </seg>
          </u>
          <u>
            <seg>
              Vi har kunnat se resultatet av dåligt utformade incitamentsystem
              framför allt inom finanssektorn både i Sverige och i övriga världen.
              Incitamentsystem har styrt på fel parametrar och utan begränsningar.
              Det har gett kortsiktiga beteenden och oproportionerligt höga
              bonusar och det har även bidragit till ett alltför stort risktagande.
              Dessutom har det funnits brister i insyn och transparens. Detta
              har bidragit till den finansiella kris som vi nu befinner oss
              i.
            </seg>
          </u>
          <u>
            <seg>
              Det här har allvarligt skadat förtroendet för arbetslivet och
              sänt helt fel signaler till det övriga samhället. I tider som
              dessa är det viktigt att vi håller samman. Vi ska hålla ihop och
              signalera återhållsamhet både för oss själva och för alla andra.
            </seg>
          </u>
          <u>
            <seg>
              Rimliga och väl avvägda ersättningar till ledande befattningshavare
              i näringslivet är en viktig förtroendefråga för näringslivet,
              men också för staten. Där har alla ägare ett ansvar. Det gäller
              både privata ägare och staten som företagsägare.
            </seg>
          </u>
          <u>
            <seg>
              Många människor är oroliga för sina jobb och tvingas nu till
              stora uppoffringar. Då är det viktigt att företagsledare agerar
              ansvarsfullt. I tider av kris krävs återhållsamhet. De statligt
              ägda bolagen ägs gemensamt av de svenska skattebetalarna. Svenska
              folket ska känna att de statligt ägda bolagen nu bidrar till att
              återskapa förtroendet så länge vi äger dem.
            </seg>
          </u>
          <u>
            <seg>
              Staten är med sina 54 bolag Sveriges största företagsägare. Jag
              anser att det ska ställas särskilda krav på statligt ägda bolag.
              Bolagen ska vara förebilder oavsett om de verkar på en kommersiell
              marknad eller i samhällsnyttiga uppdrag.
            </seg>
          </u>
          <u>
            <seg>
              Den sammanställning som regeringen har låtit göra visar att nästan
              alla bolag har skött sig bra och ger rimliga ersättningar. Av
              de 51 noterade statligt ägda företagen har bara 12 företag inslag
              av rörlig lön. I dessa 12 företag är vd undantagen rörlig lön
              i samtliga fall. I ett fall är både ledande befattningshavare
              och vd undantagna. Det gäller LKAB.
            </seg>
          </u>
          <u>
            <seg>
              I alla fall förutom för ett företag, Arbetslivsresurs, är taket
              för rörlig lön maximerat till två månadslöner. Men då ska man
              veta att man där har sänkt sina löner även om utfallet i praktiken
              för de flesta av företagen är på en mycket, mycket lägre nivå.
              I de allra flesta fall rör det sig om olika typer av vinstandelssystem
              som ger möjlighet till en relativt liten utdelning.
            </seg>
          </u>
          <u>
            <seg>
              När staten äger företag ska den vara professionell, tydlig och
              ansvarsfull som ägare. I det ligger att man har rimliga, väl avvägda
              och transparent redovisade ersättningar och anställningsvillkor
              för sina ledande befattningshavare. De första riktlinjerna rörande
              anställningsvillkor för ledande befattningshavare i statliga företag
              beslutades om av den borgerliga regeringen redan i februari 1994.
              Sedan dess har riktlinjerna utvecklats på olika sätt.
            </seg>
          </u>
          <u>
            <seg>
              Det får inte råda någon tvekan om att ledningarna för de statligt
              ägda företagen arbetar med svenska folkets bästa för ögonen. Mot
              bakgrund av finanskrisen liksom de frågor som väckts om utmanande
              ersättningar i vissa statligt ägda företag och AP-fonderna ändrar
              nu regeringen de nuvarande riktlinjerna.
            </seg>
          </u>
          <u>
            <seg>
              Bara det faktum att det finns osäkerhet och frågetecken kring
              de statligt ägda företagen skadar förtroendet och förvaltningen.
              Regeringen har därför beslutat att skärpa riktlinjerna för ersättningar.
              Vi kommer nu att stänga alla möjligheter till rörlig ersättning
              och bonus till de ledande befattningshavarna i de statligt helägda
              företagen.
            </seg>
          </u>
          <u>
            <seg>
              Enligt de kommande nya riktlinjerna kommer de ledande befattningshavarna
              i statligt ägda företag att enbart ha fast ersättning. Det gäller
              redan, som jag sade, för samtliga vd:ar. Men nu ska det vara en
              regel också för alla ledande befattningshavare i de statligt ägda
              företagen.
            </seg>
          </u>
          <u>
            <seg>
              Styrelserna kommer att uppmanas att omförhandla de gällande avtal
              med rörlig lön som finns för att förändringen ska slå fullt igenom.
              Det ska också ske med måttfullhet och ansvarsfullhet. Övriga anställda
              kommer också i fortsättningen att kunna få rörlig lön i någon
              form för att styra mot de mål som bedöms viktiga för företaget
              och staten som ägare.
            </seg>
          </u>
          <u>
            <seg>
              Jag har noterat att Socialdemokraterna har haft en mycket hög
              svansföring i bonusdebatten. Tillsammans med Miljöpartiet och
              Vänsterpartiet har de föreslagit en återgång till de gamla regler
              som gällde under deras regeringstid den tid då de flesta av de
              statliga bonussystemen kom till. Socialdemokraterna vill med andra
              ord behålla möjligheten till bonus för ledningarna i de statligt
              ägda företagen medan regeringen väljer att avskaffa dem helt.
              I ännu en fråga blir skillnaden tydlig mellan en ansvarsfull och
              handlingskraftig regering och en opposition som i en ekonomisk
              kris av historiska dimensioner inte tycks orka med någon annan
              vision än att önska sig tillbaka till en gammal ordning där Socialdemokraterna
              vill fortsätta att ha bonusar, som vi kan tolka det.
            </seg>
          </u>
          <note type="speaker">
            Anf. 3 TOMAS ENEROTH (s):
          </note>
          <u>
            <seg>
              Fru talman! Jag inledde den här debatten med att ställa en rad
              frågor till näringsminister Maud Olofsson. Bakgrunden är självklar.
              Regeringens otydliga ägarstyrning har skadat förtroendet för de
              statliga bolagen. När näringsministern ägnar veckor åt att argumentera
              för fler incitamentsprogram och bonuslöner i de statliga bolagen
              i bjärt kontrast till finansministerns uttalande blir situationen
              ohållbar.
            </seg>
          </u>
          <u>
            <seg>
              Låt mig inleda med att citera näringsministern och hennes uppfattning
              för bara en vecka sedan. Då sade näringsministern så här: Om vi
              inte ska ha kvar resultatlönerna kan vi inte heller ha sopåkare
              och byggnadsarbetare som har resultatlöner.
            </seg>
          </u>
          <u>
            <seg>
              Det är numera bevingade ord från landets näringsminister och
              en tydlig symbol för den brist på förståelse som näringsministern
              uppvisar för de villkor som gäller för de allra flesta på den
              svenska arbetsmarknaden. När argumentationen dessutom fullföljs
              med argument om att kärnsäkerheten i energiföretagen skulle hotas
              om man inte delar ut bonuslöner även om företagen skulle gå med
              förlust blir man allvarligt bekymrad.
            </seg>
          </u>
          <u>
            <seg>
              Jag lever i föreställningen att man förväntas sköta sitt jobb
              även utan bonus. Jag tror definitivt att de anställda i våra svenska
              kärnkraftverk tar sina uppdrag på fullt allvar oavsett om Vattenfall,
              Eon eller vilket bolag det än är råkar gå med förlust eller inte
              delar ut bonusar. Gör inte näringsministern det? Hur kan man i
              så fall våga satsa på tio nya kärnkraftverk?
            </seg>
          </u>
          <u>
            <seg>
              Jag delar den upprördhet över bonusar och mångmiljonlöner som
              många nu ger uttryck för, inte minst för att de i tider som dessa
              äventyrar solidariteten. När lågkonjunktur och finanskris sveper
              in över samhället, när arbetslösheten sticker i väg och när krisen
              i kommuner och landsting leder till att människor inom vården,
              omsorgen och sjukvården blir uppsagda blir det obegripligt att
              några få samtidigt ska berika sig med mångmiljonersättningar,
              till och med i företag som går med förlust.
            </seg>
          </u>
          <u>
            <seg>
              Därför blir riktlinjerna för statliga bolag väldigt viktiga.
              Det är viktiga signaler som är normgivande för hela det övriga
              samhället. Jag kan därför inte förstå hur näringsministern resonerade
              när hon så sent som för bara ett halvår sedan drev igenom rätten
              att betala ut bonusar även i bolag som går med förlust. Då ställer
              jag frågan: Kommer regeringen att ändra detta eller blir det framgent
              även möjligt för företag som går med förlust att dela ut bonusar?
            </seg>
          </u>
          <u>
            <seg>
              I debatten om Annika Falkengren och SEB-chefens lön kallade statsministern
              hennes lön för provocerande. Uppenbarligen har statsministern
              inte reagerat på att statliga Postens vd nu kan få en lön som
              vida överstiger detta, nämligen hela 10 miljoner kronor. Där har
              jag inte hört någon kommentar, varken från statsministern eller
              från näringsministern. Den tystnaden tycker jag är provocerande.
            </seg>
          </u>
          <u>
            <seg>
              Vi socialdemokrater införde stränga regler om bonus- och incitamentsprogram
              under vår regeringstid. När vi fick vetskap om att regeringen
              ändrade dessa och att näringsministern och finansministern dessutom
              tolkade reglerna olika kallade vi näringsministerns statssekreterare
              till utskottet. Den information vi då fick stod i bjärt kontrast
              till det finansminister Anders Borg hade talat om tidigare. Han
              hade varit upprörd och sagt att man stoppar bonushysterin även
              i de statliga bolagen, men statssekreteraren gav helt andra besked,
              nämligen att det bara var en allmän översyn som pågick.
            </seg>
          </u>
          <u>
            <seg>
              Därför tog vi ett utskottsinitiativ för att så snabbt som möjlig,
              innan de bolagsstämmor som nu sker under våren, kunna få ett tydligt
              besked från staten om att man inte accepterar vidlyftiga bonusavtal.
              Det var vårt första steg för att pressa regeringen till beslut,
              och uppenbarligen hade det effekt eftersom regeringen inom loppet
              av bara några dagar levererade en DN Debatt-artikel samma dag
              som utskottet skulle hantera initiativet. Med den utdelningen
              ska vi naturligtvis komma med fler utskottsinitiativ. Det är bra
              att skjuta regeringen framför sig. Men allvarligt talat, vi har
              ännu inte sett något regeringsbeslut om detta. Jag har inte fått
              besked om att regeringen har fattat något beslut i dag, och bolagsstämmorna
              är den 31 mars i Posten, LKAB och andra statliga bolag.
            </seg>
          </u>
          <u>
            <seg>
              Regeringens eventuellt nya regler motiverades i debattartikeln
              med att bonuslöner skapats av en kultur präglad av överdrifter,
              girighet och ett extremt risktagande. Det är häpnadsväckande starka
              ord av en näringsminister som bara veckan innan uppskattade samma
              bonuslöner. Men riktigt intressant blir den här meningen eftersom
              mycket tyder på att regeringens nya regler inte omfattar kapitalplacerare
              och handlare inom till exempel våra AP-fonder. Kommer de fortsatt
              att kunna plocka ut obegränsade bonusar? Är det inte framför allt
              det risktagandet som har lett till att vi nu har stora förluster
              när det gäller pensionssparandet?
            </seg>
          </u>
          <u>
            <seg>
              De nya reglerna begränsar inte heller möjligheten till bonuslöner
              i utländska dotterbolag. Är det inte dags att även låta våra statliga
              bolags utländska verksamheter omfattas av de svenska löneprinciperna?
              Jag tror inte att det hämmar rekryteringsmöjligheten. Fantastiska
              Ikea har kunnat växa över hela världen utan att ge generösa bonuslöner.
              Jag tror att även Vattenfall och annan statlig verksamhet har
              den möjligheten. Är Maud Olofsson beredd att vidga regelverket
              till att gälla även statliga bolags utländska verksamheter?
            </seg>
          </u>
          <u>
            <seg>
              Låt mig avslutningsvis säga att i hela världen pågår nu en omfattade
              debatt om bonusar. Vi kan höra hur man i USA, Tyskland, Frankrike
              och andra länder reagerar väldigt kraftigt med alltifrån 90-procentig
              skatt på bonusersättningar till lönetak och annat.
            </seg>
          </u>
          <u>
            <seg>
              Här i Sverige har vi en regering som gynnar höginkomsttagare
              mer än någonsin. Inte nog med att de har fått generösa bonusar
              och mångmiljonlöner, utan de har dessutom fått kraftigt sänkta
              skatter i en tid som denna när samhällssolidariteten sätts på
              prov.
            </seg>
          </u>
          <u>
            <seg>
              Min fråga är, inte minst med anledning av de höga löner som nu
              rapporteras från en del statliga verksamheter: Är näringsministern
              beredd att agera mot höga löner även inom de statliga bolagen?
              Och framför allt: När får vi se ett beslut? Bolagsstämmorna är
              redan i nästa vecka. Vi kräver besked av landets näringsminister,
              och jag förutsätter att de även gäller för hela regeringen.
            </seg>
          </u>
          <note>
            I detta anförande instämde Gunilla Carlsson i Hisings Backa,
            Alf Eriksson, Monica Green, Michael Hagberg, Hans Hoff, Eva-Lena
            Jansson, Renée Jeryd, Lars Johansson, Sonia Karlsson, Lars Mejern
            Larsson, Agneta Lundberg, Göran Persson i Simrishamn, Marina Pettersson,
            Eva Sonidsson och Karin Åström (alla s) samt Lars Ohly (v) och
            Ulf Holm (mp).
          </note>
          <note type="speaker">
            Anf. 4 BJÖRN HAMILTON (m):
          </note>
          <u>
            <seg>
              Fru talman! Allting upprepar sig. Ersättningar av olika slag
              har genom alla tider diskuterats och upprört. Förr belönades framstående
              människor med gods och förläningar. När det gick till överdrift
              reagerade man. Redan Birger Magnusson på 1200-talet genomförde
              en reduktion. Karl XI:s reduktion är väl den mest kända då kungen
              återkrävde utdelade belöningar till kronan. 1600-talets Karl XI
              heter i dag Maud Olofsson, Anders Borg eller Barack Obama.
            </seg>
          </u>
          <u>
            <seg>
              Runt om i världen diskuterar man belöningar som anses orättfärdiga.
              I USA har man hotat med 90 procents beskattning. Historien upprepar
              sig, och vi tycks aldrig riktigt lära oss. Här i Sverige är omdömena
              hårda mot ersättningar som gemene man upplever som orimliga i
              tider då alla får dra åt svångremmen.
            </seg>
          </u>
          <u>
            <seg>
              Den senaste tiden har både statliga och privata företags och
              organisationers rörliga ersättningssystem varit i blickfånget
              i den allmänna debatten. För att leda industrier och banker krävs
              förtroende hos kunder, aktieägare och pensionssparare, annars
              väljer man någon annan. Förtroendet för vissa företagsledare och
              styrelser har kraftigt urholkats på grund av att man har ersättningar
              och pensioner som ter sig helt orimliga. När ledande personer
              har ersättningssystem som är svåra att förstå och som ligger på
              oförsvarliga nivåer kan förtroendet försvinna väldigt snabbt.
            </seg>
          </u>
          <u>
            <seg>
              En rörlig ersättning kan utgå om att man uppfyllt ett bestämt
              mål. Ofta kan målen vara svåra att definiera och svåra att mäta.
              Systemen kan lätt bli obegripliga och upplevas som subjektiva.
              Det kan också vara svårt att urskilja en enskild medarbetares
              insats som skulle kunna motivera en särskild ersättning.
            </seg>
          </u>
          <u>
            <seg>
              Fru talman! Att duktiga företagsledare ska ha en bra ersättning
              upplever nog de flesta som naturligt och rimligt. Ansvar och bra
              arbetsinsatser ska premieras. Hos många på arbetsmarknaden har
              prestationsbundna och rörliga ersättningar också varit en naturlig
              del i dagens lönesättning. Att jobba med ackord har länge utgjort
              en del av våra löneavtal. Det känns helt naturligt att efter en
              bra prestation också få en belöning för detta. Det ska helt enkelt
              löna sig att anstränga sig lite extra för att kunna nå ett bättre
              resultat, men det är samtidigt väldigt viktigt att det finns ett
              förtroende för hur dessa ersättningssystem är uppbyggda. Det är
              viktigt att alla inblandade parter också accepterar dem.
            </seg>
          </u>
          <u>
            <seg>
              När ersättningssystemen för personer i ledande ställning blir
              alldeles för frikostiga och riskfyllda urholkas det viktiga förtroendet
              som är så nödvändigt.
            </seg>
          </u>
          <u>
            <seg>
              Vi är många som tycker att det är orimligt att vissa personer
              ska kunna kvittera ut mycket stora summor när vi lever i en allvarlig
              finansiell kris. Det är stötande att se, när verksamheter går
              dåligt och personal går med på lägre lön för att rädda sina jobb,
              att det samtidigt finns personer som höjer sina löner och får
              ut stora bonusar och pensioner.
            </seg>
          </u>
          <u>
            <seg>
              Vi har ett stort problem när ersättningarna drar iväg och ersättningssystemen
              för ledande personer premierar ett kortsiktigt tänkande. Det kortsiktiga
              tänkandet kan medföra felaktiga prioriteringar. När ersättningssystemen
              i stora och viktiga företag uppmuntrar sina chefer att ta stora
              risker på kort sikt spelar man inte endast med företagets kapital
              och förtroende. Man spelar även med nödvändiga strukturer i samhället.
            </seg>
          </u>
          <u>
            <seg>
              Vi måste kunna ha förtroende för våra bolag, och vi måste kunna
              veta att våra banker inte tar för stora risker i sitt förvaltande
              av våra pengar.
            </seg>
          </u>
          <u>
            <seg>
              Fru talman! Banker och finansiella institut är så viktiga för
              samhället att deras löner och hur deras bonussystem ser ut inte
              endast är en sak för de enskilda företagen. Det påverkar indirekt
              hela vårt samhälle om dessa viktiga institutioner uppmuntras att
              ta för stora risker. Medarbetare kan uppmuntras att ta risker
              som de normalt inte hade tagit bara för att tjäna lite mer. Det
              kan slå väldigt fel då personer ska premieras genom att ta extrema
              risker med andra människors pengar.
            </seg>
          </u>
          <u>
            <seg>
              Vi behöver banker och finansiella institutioner, men vi behöver
              definitivt inte ett ersättningssystem där de vi lämnar våra pengar
              till tjänar mer pengar ju större risker de tar. Finansministern
              har sagt att kortsiktiga bonusar är negativa på grund av att de
              leder till kvartalskapitalism som är skadlig för samhället.
            </seg>
          </u>
          <u>
            <seg>
              Om företag ska ha bonussystem måste de vara byggda på ett sätt
              så att de uppmanar till ett långsiktigt ansvarstagande i företagen
              och icke kortsiktigt riskbeteende. Men samtidigt som det finns
              en risk med ersättningssystemen som premierar kortsiktiga risktänkanden
              ska det finnas utrymme för korrekt utformade ersättningssystem
              som belönar långsiktigt positiva insatser för företagen och som
              på lång sikt förbättrar både resultatet och samhällsservicen för
              kunderna.
            </seg>
          </u>
          <u>
            <seg>
              Som jag tidigare har påpekat ska man dock tänka på att det kan
              vara väldigt svårt att urskilja enskilda personers påverkan på
              ett företags långsiktiga resultat, och detta måste påverka hur
              man väljer att utforma dessa system. Visa av dagens erfarenhet
              måste vi i framtiden vara väldigt försiktiga när det gäller dessa
              ersättningar.
            </seg>
          </u>
          <note>
            I detta anförande instämde Staffan Anger, Lena Asplund, Ulf Berg,
            Walburga Habsburg Douglas, Maria Plass och Hans Rothenberg (alla
            m).
          </note>
          <note type="speaker">
            Anf. 5 KARIN PILSÄTER (fp):
          </note>
          <u>
            <seg>
              Fru talman! Sverige har drabbats oerhört hårt av konsekvenserna
              av finanskraschen som svepte in över vårt lilla och mycket exportberoende
              land. Många människor har personligen drabbats hårt av varsel
              och uppsägningar. Mindre företag har redan gått i konkurs och
              försäkringsbolag har gjort återtag och sänkt tilläggspensioner.
              Det har tecknats avtal om att frysa löner, sänka arbetstiden och
              mycket annat. Många människor gör helt enkelt mycket stora uppoffringar,
              och många människor är oroliga för jobb och framtid.
            </seg>
          </u>
          <u>
            <seg>
              Det är inte så konstigt att det på senare tid därför också återigen
              har kommit en bred debatt om ersättning till ledande befattningshavare
              i näringslivet inklusive de statliga företagen. I vissa företag
              har ledningen föregått med gott exempel. I andra företag har man
              under pinsamma former tryckta av opinion och kunder tvingats att
              avstå. Tondövhet är ju ett understatement i vissa fall.
            </seg>
          </u>
          <u>
            <seg>
              Än mer iögonfallande tycker jag är den undfallenhet och brist
              på ansvarstagande som vissa representanter för styrelserna ibland
              har visat. För det är ju de anställda direktörernas ersättningar
              som har hamnat i blåsväder, men det är faktiskt styrelserna som
              har fattat besluten och inte de anställda direktörerna själva.
            </seg>
          </u>
          <u>
            <seg>
              Samtidigt tycker jag att det är viktigt att vi inte hemfaller
              åt allmän populism. Det är inne att hacka på höga löner i största
              allmänhet, men det är dock inte Folkpartiets linje. Den som har
              ett stort ansvar ska också ha bra betalt, och det är viktigt att
              vi kan ha en individuell lönesättning som gör att man faktiskt
              belönar den som gör ett bra jobb med ett bra påslag. Detta är
              inte minst viktigt i svåra tider. Men resultatlön innebär framför
              allt på de ledande positionerna att det är de kortsiktigt mätbara
              sakerna som belönas. Det kan till exempel innebära att ett högt
              risktagande också belönas. Man riskerar då att få chefer som fokuserar
              på det som är kortsiktigt och mätbart, och långsiktighet är sällan
              det eftersom resultaten utfaller senare.
            </seg>
          </u>
          <u>
            <seg>
              Därför är det riktigt, tycker jag, att vi nu ska ändra reglerna
              så att de ledande befattningshavarna inte ska ha resultatbaserad
              lön.
            </seg>
          </u>
          <u>
            <seg>
              Fru talman! Jag tycker också att det är viktigt att betona att
              detta faktiskt inte alls gäller i näringslivet i största allmänhet.
              De allra flesta ledare och ägare av små och medelstora företag
              måste tycka att den här debatten känns som något som sker på en
              helt annan planet än den de bor på. Två tredjedelar av alla privatanställda
              jobbar i företag med mindre än 250 anställda. De som leder och
              äger dessa företag har ofta ytterst modesta löner och ersättningar.
              De tar stora personliga ekonomiska risker. De arbetar extremt
              hårt för att skapa välstånd och jobb, och de ska i grunden, tycker
              jag, enbart ha heder av sina insatser.
            </seg>
          </u>
          <u>
            <seg>
              Att det i vissa större företag sker snedsteg och feltramp får
              inte tas till intäkt för ett populistiskt nedrackande på näringslivet
              generellt. De politiska attityderna är en väldigt viktig del i
              ett gott företagsklimat. Är det någonting vi behöver göra just
              nu så är det att uppmuntra alla landets entreprenörer och företagare.
              Ni är jätteviktiga!
            </seg>
          </u>
          <u>
            <seg>
              Fru talman! Ledarskap kommer uppifrån. Det betyder att staten
              som företagsägare måste föregå med bästa exempel och också ta
              ledningen i en framsynt debatt om vad som är rätt och riktigt
              generellt. Det är mot den bakgrunden som det är viktigt att vi
              nu har kommit överens om att ändra på riktlinjerna för ledande
              befattningshavare i de statliga företagen så att inte bara vd
              utan hela ledningen är undantagen.
            </seg>
          </u>
          <u>
            <seg>
              Socialdemokraterna satt ju i regeringsställning med stöd av Vänsterpartiet
              och Miljöpartiet då flertalet av de nu gällande bonusavtalen tecknades.
              Riktlinjerna från 2003 skrevs om för att de var otydliga, men
              det var de riktlinjerna som medgav de här avtalen. De flesta av
              de statliga företagen har inte någon resultatlön över huvud taget.
              Ändå har företrädare för framför allt Socialdemokraterna men även
              de andra partierna högljutt och indignerat kritiserat alliansen
              för de statliga bonusavtalen och till och med påstått att de förut
              var förbjudna.
            </seg>
          </u>
          <u>
            <seg>
              En av de mest högljudda kritikerna är Thomas Östros. Jag förstår
              att han inte deltar i dagens debatt. Thomas Östros var näringsminister
              och ytterst ansvarig mellan 2004 och 2006 då flertalet av de här
              avtalen gällde. Om man inte gillade dem skulle man väl ha styrt
              upp det och tagit bort dem då!
            </seg>
          </u>
          <u>
            <seg>
              En annan kritiker är Ibrahim Baylan. Han var också statsråd 20042006.
              I Agenda i söndags påstod han gång på gång att dagens avtal bara
              är möjliga för att vi ändrade riktlinjerna 2008. Jag citerar Ibrahim
              Baylan: När vi hade regeringsmakten och verktygen, då förbjöd
              vi ju detta.
            </seg>
          </u>
          <u>
            <seg>
              I så fall är väl det ett flagrant exempel på total avsaknad av
              ägarstyrning! Men så är det inte, för riktlinjerna förbjöd inte
              alls detta. Det var de som gjorde det möjligt.
            </seg>
          </u>
          <u>
            <seg>
              Jag tycker att det här är ett mycket stort mått av hyckleri.
              Tomas Eneroth upprepar detta här. Så sent som i förra veckan föreslog
              Tomas Eneroth och resten av oppositionen i näringsutskottet att
              vi ska återgå till de regler som gjorde det här möjligt. Hög svansföring!
              Jag förstår att det var med svansen mellan benen som ni drog tillbaka
              ert förslag i förrgår. Sanningen är den att om man kastar skit
              i fläkten gäller det att ducka.
            </seg>
          </u>
          <u>
            <seg>
              Fru talman! I dessa svåra tider är det viktigt att vi inser att
              ledarskap kommer uppifrån. I den här krisen är det viktigt att
              förtroendet inte bara för näringslivet utan också för politiken
              står starkt. Då räcker det inte att sopa framför egen dörr, utan
              då måste man också ta fram skurhinken och skura. Det är det vi
              har gjort nu genom att säga att från och med nu gäller inte Socialdemokraternas
              gamla regler och inte de nya reglerna, utan generellt ska ledande
              befattningshavare i de statliga företagen inte ha rörlig ersättning.
            </seg>
          </u>
          <note>
            I detta anförande instämde Gunnar Andrén, Helena Bargholtz och
            Agneta Berliner (alla fp) samt Staffan Anger, Lena Asplund, Ulf
            Berg, Walburga Habsburg Douglas, Maria Plass, Hans Rothenberg
            och Cecilie Tenfjord-Toftby (alla m).
          </note>
          <note type="speaker">
            Anf. 6 STEFAN ATTEFALL (kd):
          </note>
          <u>
            <seg>
              Fru talman! Jag instämmer i alla goda inlägg.
            </seg>
          </u>
          <u>
            <seg>
              Vi har nu en debatt om bonusar, gratifikationer, höga löner och
              rörliga ersättningar i en tid när människor är oroliga för sin
              framtid. De känner hur framtidsutsikterna är dystra och tryggheten
              hotas. Det handlar om fantasisummor, och det är märkliga saker
              som utspelar sig i medierna för många människor.
            </seg>
          </u>
          <u>
            <seg>
              Man ställer sig självklart frågan: Är det här rimligt? Är det
              här rättvist? Jag tror att svenska folket accepterar att människor
              tjänar bra med pengar om de ser att det är en koppling till en
              prestation man gör, om de ser att det är en koppling till det
              hårda arbete man utför, om de ser att det är en koppling till
              stora uppoffringar man gjort eller stora risker man tagit. Jag
              tror att det är den mekanismen som gör att vi är ganska generösa
              med att låta våra idrottsstjärnor tjäna ganska mycket pengar därför
              att vi oftast ser vilken uppoffring som ligger bakom deras framgång,
              och vi ser också vad de presterar.
            </seg>
          </u>
          <u>
            <seg>
              Jag tror att det därför finns en stor acceptans när till exempel
              säljaren på ett stålbolag som drar in stora order till företaget
              har någon typ av prestationsbaserad lön. Han får alltså en provision
              på det han säljer. Likaså en säljare på ett företag som säljer
              produkter som gör att de anställda har jobb.
            </seg>
          </u>
          <u>
            <seg>
              Det är överdrifterna och avsaknaden av kopplingen till det man
              har gjort som människor reagerar mot. Man ser inte sambandet och
              noterar att den som sliter i vardagen vid receptionsdisken på
              företaget, bankkassörskan, städaren inte får någon prestationsbaserad
              lön, ingen utdelning. Däremot får de i toppen orimligt mycket
              utan att man ser kopplingen.
            </seg>
          </u>
          <u>
            <seg>
              Jag tror att det är bakgrunden till de starka reaktioner vi har
              sett över det som hände i SEB. Jag tror också att det är det som
              ligger bakom reaktionen på det som pågår kring LO:s ordförande
              Wanja Lundby-Wedin. När man ser att någon har 25 uppdrag och nästan
              halva lönen från arvoden utanför ordinarie jobbet undrar man:
              Finns det en koppling till en prestation som gjorts? Går det att
              göra ett bra jobb på sådana villkor?
            </seg>
          </u>
          <u>
            <seg>
              Fru talman! Jag tycker att det här är en välkommen debatt. Det
              är viktigt att vi för in en personlig moralisk dimension i detta.
              Oavsett om jag är politiker eller företagsledare eller vilken
              befattning jag än har i en styrelse har jag ett personligt ansvar
              för hur löner och ersättningar utformas. Vi kommer aldrig att
              kunna reglera allting via lagar, och vi ska inte reglera allting
              via lagar. Vi måste få ett större moraliskt ansvar och stå upp
              för de beslut vi fattar och också ta ansvar för att regelverk
              utformas på ett rimligt och bra sätt.
            </seg>
          </u>
          <u>
            <seg>
              Jag tror att exempelvis AMF:s varumärke har blivit något anfrätt
              under senare dagars debatt. Jag tror att det har en välkommen
              effekt man inser att man måste vårda varumärket och företaget.
              Konsumentmakten är viktig, och det är viktigt att också agera
              utifrån den.
            </seg>
          </u>
          <u>
            <seg>
              Vi politiker har ett särskilt ansvar för de statliga bolagen.
              Här ska de statliga bolagen vara föredömen. Vi förvaltar också
              skattebetalarnas pengar. Om ett privat företag har en orimligt
              hög ersättning till sin vd är det den privata kapitalisten som
              förlorar pengar på detta. Men i statens fall är det skattebetalarna
              som förlorar. Det gör att vi har ett extra stort ansvar.
            </seg>
          </u>
          <u>
            <seg>
              Regeringens tydliga besked är mycket välkommet, enkelt och rakt:
              Noll bonus, noll rörliga ersättningar till ledande befattningshavare.
              Vi kristdemokrater välkomnar det här. Vi kan lära oss av erfarenheterna.
              Finanskrisen visar att rörliga ersättningar, bonusar och allt
              vad de kallas har uppmuntrat till ett risktagande som har skapat
              kortsiktighet och bidragit till den finanskris som vi i dag ser
              effekterna av. Det är en viktig erfarenhet som vi verkligen ska
              dra av detta. Det finns inte bara problem för företag utan också
              konsekvenser för hela det ekonomiska systemet.
            </seg>
          </u>
          <u>
            <seg>
              Vi vet också att rörliga ersättningar och bonusar gör att det
              är svårt att mäta vad man faktiskt belönar. Det är svårt att se,
              om man mäter bonusar utifrån aktiekursens utveckling i ett företag,
              vad som beror på företagsledningens insatser och vad som beror
              på konjunkturen. Vad beror på politiska beslut som har ändrat
              spelplanen för företagarna?
            </seg>
          </u>
          <u>
            <seg>
              Vi vet också att det är svårt att utforma ersättningsreglerna
              så att de verkligen träffar det man vill träffa. Det finns risker
              att systemen får effekter som man inte förutsett. Ta pensionsdebatten
              angående AMF som exempel!
            </seg>
          </u>
          <u>
            <seg>
              Det är ofta bara uppsidan i de här bonussystemen och ersättningssystemen.
              Det är bara fördelar man kan få. Det finns inga risktaganden,
              ingen nedåtsida, vilket inte heller är rimligt om man ska ha rörliga
              ersättningar som fångar upp något slags prestation.
            </seg>
          </u>
          <u>
            <seg>
              Det kanske viktigaste av allt är att de här systemen bryter sammanhållningen
              i företaget. När den som jobbar på golvet känner att man inte
              får någon utdelning när man gör en extra ansträngning och företaget
              går bra, men toppen däremot får det utan att man ser något samband,
              bryter det sammanhållningen och mot andan i företaget men också
              hela vårt svenska samhälle. Det är det oroande i detta. Jag tror
              att vi i så fall måste ha ett system som bygger på att alla i
              företaget får lika mycket. Jag tycker att Handelsbanken har ett
              intressant system där alla i företaget får exakt lika mycket när
              företaget når vissa vinster.
            </seg>
          </u>
          <u>
            <seg>
              När man lyssnar på diskussionen här måste man ställa sig frågan
              som August Palm en gång ställde: Vad vill Socialdemokraterna?
              Vill ni, och det är en mycket intressant fråga att ställa till
              er, till Miljöpartiet och Vänsterpartiet, gå tillbaka till det
              system som gällde under Göran Perssons tid? Då var lönerna många
              gånger marknadsledande i statliga företag, och bonusar fanns.
              Eller tycker ni att nuvarande förslag från regeringen är bra?
              Svaret på den frågan vore intressant att höra. Jag fick det i
              alla fall inte i Eneroths inlägg.
            </seg>
          </u>
          <note>
            I detta anförande instämde Gunnar Andrén och Helena Bargholtz
            (båda fp).
          </note>
          <note type="speaker">
            Anf. 7 LARS OHLY (v):
          </note>
          <u>
            <seg>
              Fru talman! Det är välkommet med en debatt om bolagsledningars
              ersättningar därför att en inte oväsentlig del av de bakomliggande
              orsakerna till krisen är en kultur präglad av överdrifter, girighet
              och ett extremt risktagande bland banker och andra finansinstitut.
              Denna bonuskultur har bidragit till att driva fram obalanser som
              fått världsekonomin i gungning. Så skrev Maud Olofsson med flera
              i en debattartikel i tisdags. Det är stora ord.
            </seg>
          </u>
          <u>
            <seg>
              Då måste man fråga sig: Vad är det som har drivit fram ett samhällsklimat
              där det anses fullt rimligt för en person i viss ställning att
              kräva mångmiljonlöner, mångmiljonpensioner, mångmiljonbonusar?
              Det är en girighet och en rufflarmentalitet som har frodats och
              som gjort att fartblindheten har spritt sig bland direktörer.
              Det samhällsklimat som göder föreställningen att man har rätten
              att roffa åt sig så mycket man kan har ni understött. Det har
              ni drivit fram. Det har gjort att det är rimligt att anta som
              direktör att man ska vara värd ofattbara summor i lön, bonus,
              optioner och andra förmåner. Det är ett samhälle som dras isär,
              som inte längre håller ihop. Det är det samhället som regeringspolitiken
              skapar. Det är faktiskt själva poängen med regeringspolitiken
              att ta bort förmögenhetsskatten, begränsa fastighetsskatten, sänka
              den statliga skatten för dem som tjänar mest, se till att de riktigt
              högavlönade får mest av alla skattesänkningar och samtidigt sänka
              ersättningar för sjuka, sänka ersättningar för arbetslösa, införa
              en straffskatt för pensionärer. På alla sätt har ni visat att
              ni vill ha ökade sociala orättvisor.
            </seg>
          </u>
          <u>
            <seg>
              Lönenedpressningen följer som ett brev på posten på arbetsmarknaden,
              medan direktörer utan att skämmas kan tjäna 30 gånger, 50 gånger
              eller 70 gånger en vanlig industriarbetares lön.
            </seg>
          </u>
          <u>
            <seg>
              Centerns Stockholmsdistrikt, det distrikt i det parti som näringsministern
              är ordförande för, har föreslagit platt skatt. Det innebär att
              man tar bort all statlig beskattning vid inkomstbeskattningen.
              Det är en gigantisk skattesänkning för dem som tjänar mest. För
              Maud Olofsson skulle det innebära 300 000 kronor mer i plånboken
              varje år. Det har Centerns Stockholmsdistrikt tyckt vara rimligt.
            </seg>
          </u>
          <u>
            <seg>
              Det är naturligtvis denna kultur som har skapat förutsättningar
              för vissa giriga fartblinda direktörer att roffa åt sig så mycket
              som möjligt.
            </seg>
          </u>
          <u>
            <seg>
              Tyvärr har den här kulturen också smittat in i arbetarrörelsens
              led. Vi måste vara tydliga med att vi måste stå emot. Vi måste
              visa att vi står för någonting annat, att vi inte tror att människor
              gör ett bättre jobb ju mer bonus de får eller ju bättre förmåner
              de får.
            </seg>
          </u>
          <u>
            <seg>
              Det är de sociala orättvisorna som är det stora problemet.
            </seg>
          </u>
          <u>
            <seg>
              Regeringen tog 2008 bort den generellt negativa inställningen
              till bonusar. Varför är det ingen som säger något om det Karin
              Pilsäter, Björn Hamilton, Stefan Attefall eller Maud Olofsson?
              Ni beslutade ta bort den generellt negativa inställningen till
              bonusar i statliga företag. Ni underlättade för att bonusar skulle
              ytterligare användas i statligt företagande. Det var det ni gjorde.
              Det var det beslut ni stod för då.
            </seg>
          </u>
          <u>
            <seg>
              Därför måste man fråga sig: Är det av övertygelse eller av opportunism
              Maud Olofsson nu har ändrat sig? Plötsligt är alla emot bonusar,
              emot det som kallas överdrifter och girighet. Men ni har ju själva
              bidragit till det.
            </seg>
          </u>
          <u>
            <seg>
              Direktörerna klarar sig alltid. De hade fallskärmsavtal. Sedan
              kom kritiken mot dessa. Då skaffade de sig optioner i stället.
              Sedan kom kritiken mot dessa. Då skaffade de sig bonusar. Nu kommer
              kritiken mot dessa. Då skaffar de sig högre löner, som Annika
              Falkengren i SEB bort med bonusen, 2 miljoner högre lön. Det tyckte
              Wallenbergarna var rimligt.
            </seg>
          </u>
          <u>
            <seg>
              Direktörerna klarar sig alltid, men vi måste hålla en rågång.
              Därför kan man inte å ena sidan vara emot bonusar, å andra sida
              säga att resultatlöner som är rätt utformade är bra. Poängen är
              att den som sköter sig får mer i lön sade Maud Olofsson för en
              vecka sedan. Bonussystem är viktiga för att människor ska göra
              sitt jobb bättre är också ett uttalande av Maud Olofsson för en
              vecka sedan, före debattartikeln, före den ändrade hållning som
              nu intas naturligtvis inte av opportunism utan av övertygelse.
            </seg>
          </u>
          <u>
            <seg>
              Det här är exempel på en regering som är på flykt undan sin egen
              politik för att opinionstrycket blivit för starkt. Vi välkomnar
              det, Stefan Attefall. Vi välkomnar regeringens nya hållning. Vi
              tycker att den är bra, men vi tycker också att ni borde dra slutsatser
              av att ni själva står för en politik som gynnar detta tänkesätt
              hos det övre skiktet, hos den elit som tjänar mycket pengar.
            </seg>
          </u>
          <note>
            I detta anförande instämde Marianne Berg, Siv Holma, Elina Linna
            och Eva Olofsson (alla v) samt Agneta Lundberg (s) och Ulf Holm
            (mp).
          </note>
          <note type="speaker">
            Anf. 8 ULF HOLM (mp):
          </note>
          <u>
            <seg>
              Fru talman! I den här debatten hade jag förväntat mig en ursäkt
              och ett erkännande från näringsministern till svenska folket att
              regeringen gjorde fel förra sommaren när man ändrade regelverket.
              Jag hade faktiskt förväntat mig det just för att vi kräver tydlighet.
              Tydligheten är viktig. Den här debatten har inte visat på ökad
              tydlighet utan tvärtom på ökad osäkerhet om vilken linje som gäller.
            </seg>
          </u>
          <u>
            <seg>
              Det går inte att ena dagen säga att det är jättebra med bonusar
              och nästa dag säga att nej, det är det inte alls. Det inger inget
              förtroende. Det är inte som Maud Olofsson säger, att staten ska
              vara tydlig som ägare, för det har staten inte varit. Det kan
              inte vara det regelverket som säger att det ska vara tydliga regler
              som regeringen fattar beslut om. Jo, tydliga är reglerna kanske
              i att bonus kan betalas ut även vid förlust. Det är tydligt, men
              det är fullständigt obegripligt för svenska folket att det kan
              vara på det sättet. Därför hade jag förväntat mig en ursäkt från
              näringsministern om att man inte hade tänkt igenom konsekvenserna
              av det beslut som fattades.
            </seg>
          </u>
          <u>
            <seg>
              Nu kom ett utspel på DN Debatt, och jag kan citera delar ur artikeln:
              En inte oväsentlig del av de bakomliggande orsakerna till krisen
              är en kultur präglad av överdrifter, girighet och ett extremt
              risktagande bland banker och andra finansinstitut. Det är fina
              ord. Jag tror att det är Anders Borg som har skrivit dem; det
              låter lite som det. Är det han som bestämmer, eller är det näringsministern?
              Veckan innan sade näringsministern nämligen att resultatlöner
              är bra och något som vi ska använda oss av. Vilken linje är det
              egentligen som gäller för regeringen? Är det Anders Borg eller
              Maud Olofsson som bestämmer? Anders Borg sade den 3 februari i
              Privata Affärer att man inte tillåter bonusar, lönehöjningar och
              någon höjning av styrelsearvodena. Det är inte den linjen Maud
              Olofsson redovisat i riksdagen i dag. Det är en helt annan linje,
              och det skapar osäkerhet om vad regeringen egentligen tycker.
            </seg>
          </u>
          <u>
            <seg>
              Vi har heller inte sett några ägardirektiv och än mindre några
              förslag på hur det regelverk som näringsministern nu aviserar
              ska se ut.
            </seg>
          </u>
          <u>
            <seg>
              Bland det mest skrämmande med det beslut som regeringen fattade
              förra sommaren, och som näringsministern hyllade förra veckan,
              är att resultatlöner som är rätt utformade exempelvis garanterar
              kärnsäkerhet. Kan det verkligen vara rimligt att man har bonussystem
              i Vattenfall som ju ska övervaka kärnsäkerheten? Jag tycker inte
              att det kan vara bonusgrundande. Det kan inte vara så resultaten
              ska se ut. Detta togs upp i SVT:s Uppdrag granskning där Anders
              Borg och Vattenfalls vd erkände att bonussystemet kan leda till
              ökat risktagande. Det är just det ökade risktagandet som är så
              farligt och skapar girighet. Frågan är vilka effekter det får.
              Vi har fortfarande inte fått klart besked om hur den ansvariga
              ministern ser på detta.
            </seg>
          </u>
          <u>
            <seg>
              Det har heller inte redovisats några konkreta underlag till om
              bonussystemet verkligen leder till ökad vinst eller vad det nu
              är man vill ha. Det finns inga sådana. Fler och fler företag lämnar
              nu bonussystemen och ser till att bara ha en lön, ingenting annat.
              Bonussystemen ger inte de effekter som det var tänkt.
            </seg>
          </u>
          <u>
            <seg>
              Den sista punkt jag vill ta upp, fru talman, är vilken effekt
              näringsministern har på företagsklimatet i Sverige. Vi har alltså
              en näringsminister som förstör företagsklimatet i landet. I en
              tid när vi behöver småföretagare, när vi behöver en ökad tro på
              att företagen ska våga anställa människor för att vi ska få ned
              arbetslösheten agerar näringsministern fullständigt felaktigt.
            </seg>
          </u>
          <u>
            <seg>
              Vi behöver inte ökade klyftor i samhället. Vi behöver minskade
              klyftor. Det måste vara hållpunkten. Därför förväntar jag mig
              fortfarande, fru talman, att näringsministern kommer med en ursäkt
              och ett erkännande om att regeringen gjorde fel förra sommaren
              och nu stoppar alla bonusavtal och gratifikationer, och allt vad
              det kan heta, för direktörer som bara vill ha mer och mer pengar.
            </seg>
          </u>
          <note type="speaker">
            Anf. 9 Näringsminister MAUD OLOFSSON (c):
          </note>
          <u>
            <seg>
              Fru talman! I en sådan här debatt kan man göra vissa klarlägganden,
              vilket jag tycker är bra. Det första är att jag tillsammans med
              mina kolleger i regeringen länge kritiserat både ohemult höga
              löner och höga bonusar, oavsett var de gäller. Jag tycker att
              det är viktigt att ha återhållsamhet. Jag håller med om att de
              som i dag får spara och de som blir uppsagda blir provocerade
              av alla dessa utbetalningar. Därför är detta en bra debatt.
            </seg>
          </u>
          <u>
            <seg>
              Det andra är att sådana här debatter ger tillfälle att syna sitt
              eget fögderi. Tomas Eneroth talade om Posten. Det är intressant,
              för de flesta program, pensioner och annat infördes under den
              förra socialdemokratiska regeringens tid vid makten. Jag kan upplysa
              Tomas Eneroth om att Postens förre vd hade en samlad ersättning
              på 900 000 kronor. Det ger 10,8 miljoner kronor i ersättning.
              Den nivån sattes under den tid då Socialdemokraternas regelsystem
              för ersättningar gällde. Jag vill gärna ha en liten kommentar
              till det.
            </seg>
          </u>
          <u>
            <seg>
              Varför ändrar regeringen sin inställning? Vi ändrade på riktlinjerna
              i somras, då vi sade att styrelserna skulle ta ett ansvar. Vi
              sade att lönerna skulle vara konkurrenskraftiga, inte löneledande.
              Det skulle krävas ett skriftligt underlag som utvisar bolagets
              kostnad innan beslut om enskild ersättning fattas. Styrelsen skulle
              motivera rörlig lön och dess högsta utfall, och styrelsens motiv
              till eventuella avvikelser skulle också beskrivas. Tänk om detta
              hade fått gälla AMF Pension, är min lilla tanke.
            </seg>
          </u>
          <u>
            <seg>
              Resultatet av genomgången visar att 12 av 51 onoterade bolag
              inte har några bonusprogram. När vi går igenom vad man har gjort
              med dem som har bonusprogram ser vi att styrelsen tagit sitt ansvar.
              Jag vill gärna säga det. Man ska inte kritisera bolag, inte heller
              i den statliga sfären, som faktiskt har skött sig och följt riktlinjerna,
              ambitionerna och det som vi från regeringens sida har sagt.
            </seg>
          </u>
          <u>
            <seg>
              Däremot är det viktigt att kunna läsa en diskussion. Det statsrådet
              vore otroligt oklokt som inte förstod att läsa en diskussion och
              en debatt. Kan vi inte ha en nyanserad debatt om detta? Statliga
              bolag misstänkliggörs alldeles i onödan. Det låter lite konstigt
              när jag nu ska försvara statliga bolag, men i grunden är det så:
              Om de ska vara föredömen kan vi inte riskera att de misstänkliggörs.
              Då säger vi: Ta bort alla sådana bonussystem för ledningen, så
              behöver vi inte ha den diskussionen!
            </seg>
          </u>
          <u>
            <seg>
              Vad är då svaret från den samlade oppositionen? Jo, vi ska gå
              tillbaka till de riktlinjer där vi har möjligheter till resultatlön
              och bonusar. Det är det oppositionen säger. Vill ni säga någonting
              annat, gör det då i den här debatten, för än har ni inte gjort
              det!
            </seg>
          </u>
          <u>
            <seg>
              Jag tycker också att det är viktigt att säga att det var er gamla
              ordning som gjorde detta möjligt på så många olika områden. Det
              är i dag vi lever med mycket av de nivåer som Socialdemokraterna
              själva har satt upp.
            </seg>
          </u>
          <u>
            <seg>
              Ja, AP-fonderna omfattas redan i dag och kommer att fortsätta
              att omfattas av de här riktlinjerna. Det är viktigt att säga det.
              Vi kommer att ha en dialog med övriga näringslivet för att se
              om vi kan få en ökad samsyn kring att vi kan hålla igen på det
              här området.
            </seg>
          </u>
          <u>
            <seg>
              De anställda kommer fortsättningsvis att kunna få resultatlöner.
              De finns också i en del av de här bolagen, vilket jag tycker är
              bra. LKAB, SJ och andra gör så. Det är toppen!
            </seg>
          </u>
          <u>
            <seg>
              Till sist vill jag säga några ord om landets småföretagare. De
              känner inte igen sig i den här debatten. Deras vardag är någonting
              helt annat. De har låga löner, kanske lägre än de anställdas.
              De kämpar dag och natt för att få det här att gå ihop. Jag instämmer
              i det som Karin Pilsäter föredömligt sade: Ägna en tanke åt dem
              som är långt från det här, både småföretagare och anställda!
            </seg>
          </u>
          <u>
            <seg>
              Då måste vi visa ledarskap. Den som då inte är modig nog att
              visa det ledarskapet ska heller inte leda.
            </seg>
          </u>
          <note type="speaker">
            Anf. 10 TOMAS ENEROTH (s):
          </note>
          <u>
            <seg>
              Fru talman! När det gäller det sistnämnda om småföretagen måste
              jag säga att de verkligen inte har fått känna av något effektivt
              ledarskap från Maud Olofssons sida. Tvärtom har de fått känna
              av höjda arbetsgivaravgifter, ännu mer krångliga regler och dessutom
              en regering som inte tar hänsyn till småföretagens situation när
              de drabbas av likviditetskris och finanskris, en regering som
              vägrar ta beslut eller göra insatser som skulle innebära att man
              kunde minska risken för att småföretag får stora likviditetsproblem.
              Där har regeringen varit handlingsförlamad.
            </seg>
          </u>
          <u>
            <seg>
              Det framkom en fullständig nyhet här när näringsministern sade
              att hon hårt kritiserat höga löner och bonusar. Var då? Allvarligt
              talat, var då?
            </seg>
          </u>
          <u>
            <seg>
              Om vi inte ska ha kvar resultatlöner kan väl inte heller sopåkare
              och byggnadsarbetare ha resultatlöner? Det är den typen av kommentarer
              jag har hört från landets näringsminister. Tvärtom har det varit
              väldigt tyst när man har hört argumentationen från landets näringsminister.
            </seg>
          </u>
          <u>
            <seg>
              Snarare har väl partivännerna i Centerpartiet argumenterat på
              ett helt annat sätt. Hemma i Småland, i mitt kära hemlän, har
              ett centerpartistiskt kommunalråd snarare argumenterat för att
              de kommunanställda ska ha lönestopp och föreslagit att undersköterskor,
              lärare, förskollärare och andra ska dra åt svångremmen ytterligare
              för att vara med och betala det som är regeringens indragna statsbidrag
              och försämrade ekonomi för kommuner och landsting.
            </seg>
          </u>
          <u>
            <seg>
              Det förslaget kritiserades hårt av alla fackliga organisationer.
              Det kritiserades hårt av alla politiska partiledare, men inte
              av Centerns egen partiledare. Hon har inte avvisat förslaget om
              lönesänkningar i kommuner och landsting. Det vore klädsamt om
              näringsministern kunde ta den argumentationen nu och tala om att
              hon om hon nu inte vill sätta några begränsningar för mångmiljonlöner
              i statliga företag ändå är väldigt tydlig med att hon inte har
              ambitionen att sänka lönerna för människor i kommuner och landsting
              som gör ett riktigt jobb.
            </seg>
          </u>
          <u>
            <seg>
              När det gäller vårt initiativ måste man vara väldigt noga med
              vad man säger. Detta riktar jag till utskottets ordförande och
              till en del andra borgerliga debattörer. Sanningen är att i denna
              stund där vi nu står gäller fortfarande de så kallade Maudreglerna,
              det vill säga de regler som gör det möjligt för statliga företag
              att dela ut bonusar även om de går med förlust. Fortfarande gäller
              regler som denna regering har infört som innebär att man har tagit
              bort det generella motståndet mot bonusar.
            </seg>
          </u>
          <u>
            <seg>
              Det var frånvaron av den här regleringen som gjorde att vi i
              utskottet sade att vi måste agera. Regeringens egen statssekreterare
              sade att det här inte var någonting som var på dagordningen att
              göra snabbt inför vårens bolagsstämmor. Det faktum att regeringen
              ännu inte har tagit beslut, trots att LKAB och Posten har bolagsstämma
              så snart som den 31 mars, tyder på att man inte heller verkar
              ha så bråttom.
            </seg>
          </u>
          <u>
            <seg>
              Med all respekt för DN Debatt, men det är ingen lagstiftande
              församling. Det är inte där man presenterar förslagen, utan det
              gör man i regeringsbesluten eller i bästa fall till och med i
              riksdagens kammare. Men här har vi inte sett någonting. Det verkar
              som om regeringens bonusförslag blir alltmer likt regeringens
              fordonspolitik, det vill säga en 28-miljarderssufflé som i verkligheten
              inte sätter några spår för Volvo, Saab, underleverantörer eller
              andra företagare. Vi kan inte ha en regering som försöker bedriva
              debatter och politik bara genom massmediala utspel men i verkligheten
              inte gör någonting. Det enda regeringen har förändrat i verkligheten
              när det gäller regelverk för statliga bonusar är att man tog bort
              de strikta regler som den socialdemokratiska regeringen införde
              och tvärtom öppnade för en ökning av bonusar, till och med i bolag
              som går med förlust.
            </seg>
          </u>
          <u>
            <seg>
              Mina frågor återstår, eftersom Maud Olofsson inte svarade på
              dem: Kommer det här generella bonusstoppet, som vi hade, att återinföras?
              Tycker Maud Olofsson fortfarande att statliga bolag som går med
              förlust ska kunna dela ut frikostiga bonusar? Det är två enkla
              frågor. Det vore enkelt för näringsministern att säga: Självklart
              inte! Men tystnaden är ibland talande.
            </seg>
          </u>
          <note>
            (Applåder)
          </note>
          <note>
            I detta anförande instämde Raimo Pärssinen och Börje Vestlund
            (båda s).
          </note>
          <note type="speaker">
            Anf. 11 BJÖRN HAMILTON (m):
          </note>
          <u>
            <seg>
              Fru talman! Det är inget fel att ha välavlönade företagsledare,
              och det är självklart inget fel att ha anställda som är duktiga
              och har bra betalt. Det är de som för utvecklingen framåt. Vi
              har massor med exempel i vårt avlånga land på duktiga företagsledare
              och duktiga människor som jobbar i privata och statliga företag.
              Det är de som håller vårt välstånd under armarna, så att säga.
              De känner säkert inte igen sig i den här debatten heller. Men
              det är tyvärr så att det är de få som inte sköter sig som sätter
              den mediala agendan, och det är de som lämnar avtryck i människors
              medvetande. Det är dem den här debatten handlar om egentligen,
              inte den stora massan som sköter sig alldeles utmärkt.
            </seg>
          </u>
          <u>
            <seg>
              Vårt välstånd bygger på marknadsekonomiska grundvalar, och det
              är viktigt att konstatera. Det är också viktigt att konstatera
              att det har visat sig att det är det enda system som håller om
              man vill ha ökat välstånd och ökad utveckling. Det är någonting
              som den här regeringen står för och som mitt parti står för. Det
              är viktigt att vi slår fast det.
            </seg>
          </u>
          <u>
            <seg>
              Men det är också viktigt att de ersättningssystem som är skapade
              i det marknadsekonomiska konceptet blir begripliga och rimliga.
              Annars kan risken vara stor att förtroendet för marknadsekonomin
              minskar med tiden, och det vore naturligtvis en katastrof utifrån
              vårt synsätt.
            </seg>
          </u>
          <u>
            <seg>
              Det är klart att förtroendet för en styrelse som först beslutar
              att betala ut väldigt stora pensioner och sedan inte riktigt vill
              kännas vid vilket ansvar man som enskild styrelseledamot faktiskt
              har försvinner väldigt snabbt. Det gäller att handla ansvarsfullt
              och stå upp och ta ansvar för sitt eget handlande. Det skapar
              förtroende.
            </seg>
          </u>
          <u>
            <seg>
              AMF är ett praktexempel på hur man på ett snabbt och effektivt
              sätt kan förverka ett förtroende om man inte agerar på ett entydigt
              och förtroendeingivande sätt i de här frågorna. LO:s uppfattningar
              anpassas tydligen till vilka styrelser man sitter i. Visst händer
              det att effekten av fattade beslut kan bli något annorlunda än
              vad avsikten var hos beslutsfattarna. Men då gäller det att göra
              helt om och göra rätt. Det handlar om att visa ledarskap.
            </seg>
          </u>
          <u>
            <seg>
              Fru talman! Regeringen har visat ledarskap genom att man har
              vågat ompröva tidigare ståndpunkter och förespråkar en förbättring
              av nu gällande regler. Vi måste nu återställa förtroendet för
              det allmänna genom att ge nya riktlinjer för statliga bolag. Det
              innebär att regeringen stoppar alla chefsbonusar i statens samtliga
              företag.
            </seg>
          </u>
          <u>
            <seg>
              Samtidigt som regeringen nu förbättrar reglerna för de statliga
              företagen avser man också att bjuda in andra stora företagsägare
              i Sverige till samtal om ersättningsnivåer och principerna kring
              dessa. I kristider ställs krav på återhållsamhet. Här skulle det
              vara bra att få en samlad syn på ersättningssystemen. Det visar
              också på att man vill värna om att kunna fortsätta att leva i
              ett marknadsekonomiskt samhälle som utgör en av grundvalarna för
              vårt välstånd.
            </seg>
          </u>
          <u>
            <seg>
              Socialdemokraterna föreslog i näringsutskottet en återgång till
              de regler för statliga bonusar som gällde under deras regeringstid.
              Det måste innebära att man vill behålla möjligheterna till bonusar
              för ledningarna i de statliga bolagen. Det innebär också att man
              vill återgå till regler som har legat till grund för många av
              de avtal som nu starkt kritiseras, eller hur Tomas Eneroth?
            </seg>
          </u>
          <note type="speaker">
            Anf. 12 KARIN PILSÄTER (fp):
          </note>
          <u>
            <seg>
              Fru talman! Jag tror inte att jag efter att ha hört dessa inlägg
              är ensam om att undra: Vad vill egentligen oppositionen själv?
              Vad är det för beslut som de själva skulle vilja fatta om det
              var de som hade makten?
            </seg>
          </u>
          <u>
            <seg>
              Tomas Eneroth refererar till att DN Debatt inte har lagstiftningsstatus.
              Det är en replik som jag hört mig själv säga många gånger tidigare
              under den socialdemokratiska regeringens tid då nyheter och saker
              presenterades på DN Debatt men inte i propositioner. Det är inget
              nytt under solen på den punkten. Sanningen är den att vi har deklarerat
              att det kommer att fattas beslut i regeringen om nya riktlinjer
              och vilken innebörd de kommer att ha.
            </seg>
          </u>
          <u>
            <seg>
              Fru talman! Det är som jag sade tidigare: Kastar man skit i fläkten
              är det bäst att man duckar. Det ser vi också att Thomas Östros
              nu har gjort, som inte ens är här i kammaren och som definitivt
              inte deltar i debatten. Det var Thomas Östros som var näringsminister
              år 20042006 när i princip alla de avtal som nu diskuteras tecknades
              eller var giltiga.
            </seg>
          </u>
          <u>
            <seg>
              Om det skulle vara sant som Ibrahim Baylan sade i tv att detta
              då var förbjudet och som Tomas Eneroth sade alldeles nyss här
              i kammaren att det fanns ett generellt bonusstopp skulle det ha
              inneburit att det var ett flagrant exempel på avsaknad av ägarstyrning
              från Thomas Östros sida.
            </seg>
          </u>
          <u>
            <seg>
              Jag vill bara påpeka att till exempel Lars Ohly då tillhörde
              samarbetspartierna och givetvis också har ett mycket stort ansvar
              för flagrant brist på ägarstyrning. Men grejen är den att det
              inte var så. I själva verket möjliggjorde de riktlinjer som fanns
              då detta. De gav utrymme för detta. De var otydliga.
            </seg>
          </u>
          <u>
            <seg>
              Det var också huvudorsaken till att de omarbetades för att inte
              vara så fruktansvärt otydliga utan vara tydliga med att det är
              styrelsens ansvar att utforma regler, om man finner det lämpligt,
              som gör att man leder företagen mot målen.
            </seg>
          </u>
          <u>
            <seg>
              Sett mot ljuset av det som har hänt efter juli 2008 med fritt
              fall i ekonomin, en finanskrasch och en ekonomisk situation som
              vi inte har sett motstycke till under detta århundrade och faktiskt
              inte heller under förra århundradet är det klart att man även
              måste ompröva den här typen av frågeställning. Det är också precis
              det som vi har gjort.
            </seg>
          </u>
          <u>
            <seg>
              Jag kan förstå att Tomas Eneroth flyr till Centerns kommunalråd
              i Småland i stället för att lämna besked om vad du själv egentligen
              tycker. Förra tisdagen lade du fram förslag om att vi skulle återinföra
              de regler som gjorde detta möjligt. I tisdags drog du tillbaka
              det förslaget. Vad är det egentligen du vill? Lämna besked om
              det i stället för att fly till Smålands urskogar.
            </seg>
          </u>
          <u>
            <seg>
              Du påstår här, Lars Ohly, att det är vi i alliansen som har drivit
              fram detta samhällsklimat. Det är regeringspartierna som har skapat
              det här samhället. Vi tackar för den elogen till vår fruktansvärda
              effektivitet! Sanningen är att det samhällsklimat vi har inte
              är skapat i september 2006, utan det har växt fram under lång
              tid.
            </seg>
          </u>
          <u>
            <seg>
              Det finns jättemycket som är bra. Jag sade det tidigare. Det
              är en fantastisk entreprenörsanda, kämpaglöd, ansvarstagande och
              risktagande, blod, svett och tårar som finns ute bland landets
              företagare och anställda. Det ska vi värna om och inte helt och
              hållet försöka svärta ned.
            </seg>
          </u>
          <u>
            <seg>
              Vi som har varit med ett litet tag vet att detta inte är någon
              debatt som har kommit som en blixt från klar himmel. Så fort det
              blir dåliga tider dyker det upp avslöjanden om excesser på olika
              sätt. Tyvärr är det inte alltför sällan som företrädare för arbetarrörelsen
              står med byxorna nere och inte har läst styrelsehandlingar eller
              varit de som medvetet har fattat beslut om höga pensionsavtal,
              bonusar och fallskärmar.
            </seg>
          </u>
          <u>
            <seg>
              Fru talman! Jag kan förstå att Lars Ohly hellre vill skjuta över
              ansvaret på Centerns Stockholmsdistrikt än att tala om vad han
              själv vill. Det är på sin plats, fru talman, att oppositionen
              redogör för det. Vad är det egentligen ni har för förslag? Vi
              har redogjort för våra, men vad vill ni?
            </seg>
          </u>
          <note type="speaker">
            Anf. 13 STEFAN ATTEFALL (kd):
          </note>
          <u>
            <seg>
              Fru talman! Jag vill gärna instämma i det Karin Pilsäter uppehöll
              sig vid i sitt anförande om den tomhänta oppositionen. Jag skulle
              också vilja tillägga att den är smått desperat.
            </seg>
          </u>
          <u>
            <seg>
              Tomas Eneroth slungar här till och med i förbifarten ut en anklagelse
              om att regeringen har dragit in statsbidrag till kommunerna, vad
              nu det har med saken att göra. Dessutom är det ett påstående som
              inte stämmer med verkligheten. Tvärtom har kommunernas ekonomi
              förstärkts ganska avsevärt under det innevarande året, och ytterligare
              besked kommer den 15 april.
            </seg>
          </u>
          <u>
            <seg>
              Han påstår också att det fanns ett generellt stopp för bonusar
              under Socialdemokraternas tid. Jaså, det var en nyhet! Hur kommer
              det sig att bonusar betalades ut under Socialdemokraternas tid
              vid makten? Den stora skillnaden är möjligtvis att det har blivit
              en skillnad mellan maximalt två månader och fyra månader. Det
              är ungefär där som skillnaden har bestått i de tidigare riktlinjerna.
            </seg>
          </u>
          <u>
            <seg>
              Jag håller med om frågan och att det skulle vara intressant att
              få besked från de tre partierna. Är det förslag som regeringen
              har lagt fram bra? Är det bara så att man väntar på de formella
              besluten men att man sedan är nöjd och belåten? Det vore intressant
              att få veta det. Eller står man fast vid de beslut som man hade
              bara för någon tid sedan?
            </seg>
          </u>
          <u>
            <seg>
              Jag förde fram många argument för varför staten inte ska ha rörliga
              ersättningar och bonusar vare sig i långkonjunktur eller i högkonjunktur.
              Jag hoppas att vi för en diskussion som är principiell och inte
              bara beror på opinionsvindar och stämningsläge just nu utan diskuterar
              om det över huvud taget är ett system vi ska ha även när det går
              bra för landet och det är full fart i näringslivet.
            </seg>
          </u>
          <u>
            <seg>
              Det är intressant att höra Tomas Eneroths allmänna formuleringar.
              Men det blir otydligt vad han egentligen menar. Är han emot alla
              rörliga ersättningar i alla sammanhang? Är det rimligt att det
              finns rörliga ersättningar för byggnadsarbetare som jobbar på
              ackord? Är säljarens rörliga ersättningar i ett företag rimlig?
              Får det finnas någon typ av rörligt element i den lön som till
              exempel går till den som jobbar med kapitalplaceringar i en AP-fond?
              Jag kan tycka att det kan vara rimligt.
            </seg>
          </u>
          <u>
            <seg>
              Men chefen, den ansvarige, ska själv inte ha rörlig ersättning
              som gör att han eller hon inte har kontroll och ser till att systemen
              blir rimliga och korrekta. Det ska inte finnas incitament att
              dras med i ett risktagande och ett beteende som långsiktigt inte
              är sunt. Det är en stor skillnad.
            </seg>
          </u>
          <u>
            <seg>
              Jag tror att man kan behöva den typen av stimulanser. Varje säljare
              som har en provision med i bilden blir oftare en effektivare säljare.
              Det gäller i många sammanhang, och det gäller också för många
              yrkesgrupper. Vi ska föra en nyanserad diskussion om detta. Men
              vi får inga besked från Socialdemokraternas sida. Vad vill ni
              egentligen?
            </seg>
          </u>
          <u>
            <seg>
              Jag har en kommentar. Jag försökte beskriva det lite grann med
              exempel från banken SEB och AMF företag vars agerande verkligen
              hotar den samhällsväv som håller ihop ett samhälle. Jag pekade
              på vikten av det personliga ansvaret hos företagsledning och styrelser
              för de beslut man fattar.
            </seg>
          </u>
          <u>
            <seg>
              Jag noterar också att ingen från oppositionen kommenterade den
              typen av företag. Det är också viktigt att de som sitter i ansvarig
              ställning i den typen av företag tar sitt ansvar. Debatten de
              senaste dagarna både i AMF-fallet och också i SEB-fallet visar
              på att det finns en del övrigt att önska. I SEB-fallet har man
              tagit ansvar genom att man har backat tillbaka. Vad händer i AMF-fallet?
              Där kanske Socialdemokraterna kan föra en offentlig debatt men
              också en intern debatt i verksställande utskottet.
            </seg>
          </u>
          <note type="speaker">
            Anf. 14 LARS OHLY (v):
          </note>
          <u>
            <seg>
              Fru talman! Ulf Holm var tidigare kritisk till näringsministerns
              insatser för företagandet i Sverige. Om Ulf Holm hade tyckt som
              näringsministern gjorde för en vecka sedan hade han väl föreslagit
              bonussystem på näringsministerns lön.
            </seg>
          </u>
          <u>
            <seg>
              Maud Olofsson sade: Man kan inte ha en nyanserad debatt, och
              därför tar vi bort bonussystemen. Då är det alltså inte övertygelse.
              Då är det inte en kunskap om att dessa bonussystem är skadliga,
              vilket framgick i debattartikeln. Det var till och med så att
              bonussystemen hade underlättat girighet och lett till stora svackor
              i världsekonomin.
            </seg>
          </u>
          <u>
            <seg>
              Nu handlar det i stället om att man inte kan föra en nyanserad
              debatt. Då måste jag fråga mig: Varför underlättade ni själva
              i och med beslutet 2008 för bonusar i statlig sektor? Vad var
              tanken bakom det? Det är bra att ni ändrar er nu, men varför vågar
              ni inte diskutera hur girigheten hänger ihop med de sociala orättvisor
              som finns?
            </seg>
          </u>
          <u>
            <seg>
              Björn Hamilton var i alla fall ärlig och sade att vi har omprövat
              tidigare ställningstaganden, vilket är ett erkännande av att man
              tidigare har tyckt något annat, nämligen att bonusar var bra.
              Det gjorde ni ju. Er regering beslutade att ta bort den generellt
              restriktiva hållningen till bonussystem i statlig sektor.
            </seg>
          </u>
          <u>
            <seg>
              Har ni något ansvar för det? Stefan Attefall, som för övrigt
              tror att regeringen inte har fryst statsbidragen till kommunerna,
              vilket han nog är ganska ensam om, är väl den som ger den hårdaste
              kritiken till Maud Olofsson i dagens debatt när han säger: Vi
              ska inte ha rörliga ersättningar vare sig i låg- eller högkonjunktur.
              Rörliga ersättningar på chefsnivå är dåliga.
            </seg>
          </u>
          <u>
            <seg>
              Det är precis motsatsen till vad Maud Olofsson sade för en vecka
              sedan. Det är en oerhörd kontrast mellan Kristdemokraternas och
              Centerpartiets ställningstaganden i detta.
            </seg>
          </u>
          <u>
            <seg>
              Min fråga är: Har ni något ansvar? När ni underlättade för bonusar,
              fick det då till följd att fler använde bonussystem inom statlig
              sektor? Var inte det egentligen själva syftet? Om man underlättar
              för bonusar kanske det får till följd att fler använder sig av
              bonussystem, och då kan man ju inte bli upprörd för det. Varför
              tog ni annars bort den generellt negativa inställningen till bonusar?
              Blev ni överraskade över att bonusarna ökade när ni gav klartecken
              för bonusar även i förlustbringande verksamheter? Först fattar
              ni ett beslut om att tillåta bonusar i förlustbringande verksamheter
              och tar bort den generellt negativa inställningen. Så ökar bonusarna,
              och då blir ni överraskade över att de har ökat. Då ändrar ni
              er och säger att nu ska vi inte ha några bonusar.
            </seg>
          </u>
          <u>
            <seg>
              Är det inte på sin plats att man åtminstone erkänner att man
              hade fel och säger: Vi tänkte fel. Det var fel att underlätta
              för bonusar och att tillåta dem även i förlustbringande verksamheter.
              Vi ska inte ha bonusar. Säg som Stefan Attefall sade: I både låg-
              och högkonjunktur ska vi se till att dessa bonussystem inte återupprättas.
            </seg>
          </u>
          <u>
            <seg>
              Slutligen finns det olika system som samverkar eller ibland motverkar
              varandra. Marknaden driver alltid på för ökade orättvisor. Marknadsstyrda
              system leder till ökade orättvisor. Mot det kan man ha en politik
              som försöker minska de sociala klyftorna. Men nu har vi en politik
              som understöder marknadens orättvisor genom att sänka skatten
              mest för höginkomsttagare, genom att jaga sjuka och arbetslösa,
              genom att införa straffskatt på pensionärer, genom att se till
              att de sociala orättvisorna ökar.
            </seg>
          </u>
          <u>
            <seg>
              Det är klart att i det klimatet kommer också fler att tycka att
              det är naturligt att roffa åt sig så mycket som möjligt. I det
              klimatet kommer direktörer att tycka att det är rimligt att man
              får pensionsavtal på tiotals miljoner, löner på tiotals miljoner,
              bonusar på flera miljoner.
            </seg>
          </u>
          <u>
            <seg>
              Det är det som hänger ihop med den orättvisa sociala politik
              ni för.
            </seg>
          </u>
          <note type="speaker">
            Anf. 15 ULF HOLM (mp):
          </note>
          <u>
            <seg>
              Fru talman! Näringsminister Maud Olofsson vill inte be om ursäkt
              eller erkänna misstagen. Maud Olofsson säger att svenska folket
              blir provocerat. Nej svenska folket blir inte provocerat. Vi blir
              förbannade rent ut sagt. Det är vad vi blir.
            </seg>
          </u>
          <u>
            <seg>
              Björn Hamilton från Moderaterna är tydligast. Han säger att duktiga
              medarbetare ska ha bra betalt, och därför förtjänar direktörer
              höga löner.
            </seg>
          </u>
          <u>
            <seg>
              Jaha. Men Kommunals 600 000 medlemmar, gör inte de ett bra arbete?
              De har en snittlön på ungefär 19 000 kronor i månaden. Var är
              uppmuntran till dem som utför ett så viktigt arbete? Nej, det
              är tydligen bara direktörer och höga chefer som ska ha någon liten
              ekonomisk stimulans för att göra ett bättre jobb. Det behöver
              de inte. De ska göra ett bra jobb i alla fall, för deras löneläge
              är betydligt högre i alla fall.
            </seg>
          </u>
          <u>
            <seg>
              På DN Debatt skriver näringsministern om bonusar och höga löner
              att de är en inte oväsentlig del av de bakomliggande orsakerna
              till krisen och att de präglas av överdrifter och girighet. Men
              varför innebär då inte det nya regelverket som ska komma att bonusarna
              försvinner för kapitalförvaltarna på AP-fonderna? Det är just
              de som håller på med den här sortens verksamhet som är upphovet
              till girigheten. Nu är det plötsligt bara cheferna. Men det måste
              faktiskt utredas ordentligt hur de här bonussystemen slår.
            </seg>
          </u>
          <u>
            <seg>
              Jag har inte heller fått något svar på frågorna om lämpligheten
              i att ha bonussystem på kärnkraftverken. Jag tycker att Maud Olofsson
              ska redovisa hur de bonussystemen på kärnkraftverken är utformade.
              Efter Forsmarksincidenten blev kärnkraftsindustrin starkt kritiserad
              för att ekonomisk vinst sattes före säkerheten. Att Maud Olofsson
              nu försvarar detta bonussystem av hela sitt hjärta visar att hon
              inte har förstått någonting. Det är tondövt från regeringen i
              de här frågorna, och man gör det enbart för att just i det här
              läget kanske man ska ta det lite försiktigt.
            </seg>
          </u>
          <u>
            <seg>
              Vi väntar fortfarande på ägardirektiven. Vi kan inte vänta längre,
              för det är nu besluten fattas ute i styrelserna. När kommer ägardirektiven?
            </seg>
          </u>
          <u>
            <seg>
              Vi har ett gemensamt svar från oppositionen som vi lade fram
              i utskottet häromveckan men som vi tog tillbaka när vi fick beskedet
              att det skulle komma något nytt. Men det kommer inget nytt från
              regeringen, och då får vi damma av våra förslag igen och se till
              att det blir ett stopp på den girighet som finns i toppen i de
              statliga företagen, inte bara i Sverige utan exempelvis på Vattenfalls
              filialer ute i Europa. Vi måste ha en tydlighet. Om staten ska
              vara en tydlig ägare kräver det också att regeringen ger tydliga
              ägardirektiv.
            </seg>
          </u>
          <u>
            <seg>
              Jag hade hoppats att vi skulle få dem i dag under debatten, men
              uppenbarligen vill Maud Olofsson fortsätta att mörka och lägger
              inte fram några konkreta förslag. En ursäkt är fortfarande på
              sin plats, Maud Olofsson. Jag tror att svenska folket vill höra
              en sådan.
            </seg>
          </u>
          <note type="speaker">
            Anf. 16 Näringsminister MAUD OLOFSSON (c):
          </note>
          <u>
            <seg>
              Fru talman! Den här debatten ger också tillfälle att säga andra
              saker. Regeringen är handlingsförlamad när det gäller småföretagens
              finansiering, sägs det. Jag tror inte att Tomas Eneroth har sovit
              i riksdagen, men låt mig bara påminna om de 2 miljarderna till
              Almi, höjningen av mikrostödet från 100 000 till 250 000, uppskjuten
              skatteinbetalning, sänkta arbetsgivaravgifter generellt och för
              ungdomar. Det är kraftfulla insatser mot banksektorn men regeringen
              har ingenting gjort, säger man. Då säger jag att det går att läsa
              innantill.
            </seg>
          </u>
          <u>
            <seg>
              Vad gällde beslutet i somras? Jo, ett ökat styrelseansvar när
              det gäller regelverket. Vi skulle ha konkurrenskraftiga, takbestämda,
              rimliga och ändamålsenliga ersättningar. Det har jag kommunicerat
              med styrelserna. Det har jag haft diskussioner med dem om. De
              ska ge skriftliga underlag och motivera.
            </seg>
          </u>
          <u>
            <seg>
              Jag kan bara konstatera att styrelserna har tagit sitt ansvar.
              Man har inte utvecklat en massa bonussystem i strid med de riktlinjer
              vi har gett. 12 av 51 företag som är onoterade har resultatlön.
            </seg>
          </u>
          <u>
            <seg>
              Låt mig påminna: Socialdemokraterna hade inga regler som tog
              bort bonusmöjligheterna. Ni låtsas ju bara! Ni låtsas att ni vill
              det. Men ni hade ingen restriktiv hållning, för då skulle inte
              resultatet vara allt detta som vi nu ser.
            </seg>
          </u>
          <u>
            <seg>
              Tvärtom. När ni hade ansvaret blev vissa bolag löneledande, till
              exempel Postens vd något som Tomas Eneroth kritiserat. Förklara
              varför det var möjligt med den förra vd:n.
            </seg>
          </u>
          <u>
            <seg>
              Ni måste kunna läsa innantill. Vi tar bort bonusar för vd:ar
              och för ledningsgrupp. Då behöver vi inte ta ställning till om
              det går plus eller minus för dem eftersom det inte blir några
              bonusar. Det är hur enkelt som helst. Men det är helt okej att
              anställda kan få resultatlöner.
            </seg>
          </u>
          <u>
            <seg>
              Ulf Holm säger att det ska vara en tydlighet. Då är det viktigt
              att få besked från oppositionen. Vad tycker ni? Ska ni gå tillbaka
              till era gamla regler där bonusar var möjligt? Eller stöder ni
              regeringen som vill ta bort bonusarna? Ge besked i debatten!
            </seg>
          </u>
          <note type="speaker">
            Anf. 17 TOMAS ENEROTH (s):
          </note>
          <u>
            <seg>
              Fru talman! Jag kan verkligen läsa innantill, och jag kan också
              se konsekvenserna av den brist på beslut för landets småföretag
              som Maud Olofssons näringsministerskap resulterar i. Det är inte
              så att småföretagarna har fått sänkta arbetsgivaravgifter tvärtom.
              De har fått höjda arbetsgivaravgifter under den tid Maud Olofsson
              har varit näringsminister. De har fått möjlighet att söka undsättningslån,
              men det visar sig att de inte kan användas. De tror att regelkrånglet
              ska minska, men det ökar i stället. Det är inte undra på att de
              är så skeptiska och kritiska till regeringen som de är.
            </seg>
          </u>
          <u>
            <seg>
              Det här är något som jag tycker att Karin Pilsäter ska ta med
              sig när hon säger att jag flyr till Småland. Kom med till Småland
              och se hur landets småföretagare kämpar, trots att de upplever
              att de inte får stöd från landets regering. Se också där på plats
              hur centerpolitiker föreslår sänkta löner för människor som arbetar
              i kommuner och landsting för att klara den ekonomiska krisen.
              Det är en ekonomisk kris till följd av frysta statsbidrag, Stefan
              Attefall, till följd av krav på medfinansiering för infrastruktur,
              till följd av en skyhög ökning av arbetslösheten, till följd av
              den ekonomiska politiken som bedrivs i det här landet. Det är
              en ekonomisk kris i kommuner och landsting, och Centern föreslår
              att man ska frysa lönerna för de anställda. Maud Olofsson har
              ännu inte tagit avstånd från detta.
            </seg>
          </u>
          <u>
            <seg>
              När det gäller bonusreglerna kan jag nöjt konstatera att vårt
              utskottsinitiativ har haft den goda effekten att det har tvingat
              regeringen att åtminstone på DN Debatt redovisa ett tillbakadragande
              av de tidigare generösa reglerna. Jag hoppas och vill verkligen
              tro att vi också kommer att få se ett regeringsbeslut om detta.
              Det måste ändå vara så att de stämmor som ska ske nästa vecka
              ska kunna omfattas av de nya regler som regeringen argumenterar
              för, annars är det bara luft.
            </seg>
          </u>
          <u>
            <seg>
              Vi måste få veta: Kommer ni att se till att man inte beviljar
              generösa bonusar i bolag som går med förlust? Kommer ni att se
              till att det ni skriver på DN Debatt också får en verklighet för
              de företag som ska ha bolagsstämma? Det är de beskeden vi kräver,
              och vi har ännu inte fått något svar från näringsministern.
            </seg>
          </u>
          <note>
            I detta anförande instämde Anneli Särnblad (s).
          </note>
          <note type="speaker">
            Anf. 18 BJÖRN HAMILTON (m):
          </note>
          <u>
            <seg>
              Fru talman! Nu har Tomas Eneroth försuttit sin chans att beskriva
              vad Socialdemokraterna vill, men Lars Ohly och Ulf Holm har fortfarande
              möjlighet. Kom fram nu ur garderoben och beskriv vad ni vill i
              frågan.
            </seg>
          </u>
          <u>
            <seg>
              Jag ska läsa ur vår egen tidning Riksdag &amp; Departement: Även
              Karl Marx förespråkade ersättning efter prestation under socialismen.
              Det är med anledning av att man diskuterar belöningssystem och
              så vidare. Jag vet inte om Lars Ohly tänker följa Karl Marx den
              här gången eller inte. Det vore en sensation om han gjorde avsteg
              från sin gamla guru.
            </seg>
          </u>
          <u>
            <seg>
              Det är inte acceptabelt att företag kan gå med miljardförluster
              samtidigt som några få personer kan plocka ut stora bonusar. Det
              är uppseendeväckande och stötande. Det har vi alla varit överens
              om tvärsöver partigränserna.
            </seg>
          </u>
          <u>
            <seg>
              Att ha ledande poster i företag kräver förtroende. Det är en
              bas för att bedriva all typ av verksamhet där man är beroende
              av varandra. Att ha förtroende hos dem som arbetar i företaget,
              att ha förtroende hos dem som ska köpa företagets produkter och
              inte minst att ha förtroende hos aktieägare eller andra uppdragsgivare
              är självklara saker. Orimliga ersättningar skapar inget förtroende.
              Det skapar snarare misstroende. Vi måste kunna uppleva ersättningarna
              som rimliga för de prestationer som utförs. Det är viktigt för
              att grundvalarna i vårt ekonomiska system, marknadsekonomin, ska
              fortsätta att vara vårt rättesnöre. Det här är absolut essensen
              i dagens debatt.
            </seg>
          </u>
          <u>
            <seg>
              Girighet skapar inget förtroende. Det som händer i vår omvärld
              just nu raserar tyvärr mångas förtroende för många företag och
              organisationer i samhället statliga och privata. Det måste vi
              reparera.
            </seg>
          </u>
          <note type="speaker">
            Anf. 19 KARIN PILSÄTER (fp):
          </note>
          <u>
            <seg>
              Fru talman! Ledarskap måste komma uppifrån. Ledarskap är också
              att säga att saker och ting har förändrats, och då ska spelreglerna
              ändras utifrån hur spelplanen har förändrats. I ljuset av höstens
              ekonomiska krasch är det rimligt att ompröva de riktlinjer som
              har gällt. Riktlinjer ändrades för att bli tydligare jämfört med
              den tidigare regeringens. Att en sådan omprövning pågick var också
              något som det lämnades besked om i utskottet innan ni lade fram
              det förslag som ni sedan drog tillbaka.
            </seg>
          </u>
          <u>
            <seg>
              Jag noterar att Tomas Eneroth fortfarande inte med ett ord har
              sagt vad han själv vill utan flyr till en debatt om småföretagande.
              Han förklarar inte heller hur han ser på att socialdemokratiska
              företrädare i AMF och AP-fonderna agerar som de har gjort.
            </seg>
          </u>
          <u>
            <seg>
              Jag noterar att Lars Ohly inte med ett ord har berört vad han
              själv skulle vilja skulle gälla utan bara kritiserar det som har
              gällt och det som gäller nu.
            </seg>
          </u>
          <u>
            <seg>
              Jag noterar att Ulf Holm säger att de ska göra ett bra jobb ändå
              i stället för att få bonusar. Men varför stödde ni de gamla reglerna?
            </seg>
          </u>
          <u>
            <seg>
              Ulf Holm säger att de har ett gemensamt svar som de lade fram
              och drog tillbaka. De kanske ska damma av det igen. Är det ett
              samlat besked från oppositionen? Det är Ulf Holms besked. De har
              ett gemensamt svar, och de tänker damma av det igen.
            </seg>
          </u>
          <u>
            <seg>
              Fru talman! Landets företagare gör ett fantastiskt jobb. De är
              basen för jobb och välstånd i landet. Förtroende även för storföretagen
              och för politikens förmåga att leda gör att vi har omprövat reglerna
              och att regeringen nu visar ledarskap och kan leda debatten generellt
              om vad som ska gälla och vad som är rätt och riktigt.
            </seg>
          </u>
          <note type="speaker">
            Anf. 20 STEFAN ATTEFALL (kd):
          </note>
          <u>
            <seg>
              Fru talman! Beskeden från Socialdemokraterna uteblir. I stället
              blir det rundtur i Sverige och diskussion om många andra ämnen.
            </seg>
          </u>
          <u>
            <seg>
              Nu får vi plötsligt höra att Tomas Eneroth tydligen menade frysta
              statsbidrag när vi pratade om kommunernas ekonomi. Men han sade
              faktiskt indragna statsbidrag. Läs protokollet efteråt! Vi har
              ett ökat stöd till kommunsektorn, men vi har använt andra tekniker
              än att generellt höja statsbidraget. Det är korrekt.
            </seg>
          </u>
          <u>
            <seg>
              Det är viktigt att få med i diskussionen att det finns ett värde
              till för dem som arbetar i statliga företag och även statliga
              myndigheter. Förutom att staten alltid står som ett slags garant
              för bolagen staten som ägare finns det ett uppdrag å medborgarnas
              vägnar. Det är dags att lyfta fram de perspektiven. Jag tror att
              många anställda vill känna mer från den politiska sidan och i
              den allmänna debatten att de har en viktigare uppgift än att bara
              jobba för den egna plånboken. Den typen av värden behöver föras
              in i diskussionen, och de är värda mycket för att rekrytera goda
              medarbetare.
            </seg>
          </u>
          <u>
            <seg>
              Jag har sagt i debatten att rörliga ersättningar, exempelvis
              till en säljare men även till en kapitalplacerare i en AP-fond,
              är rimligt och riktigt. Men cheferna, de ytterst ansvariga, ska
              inte ha detta. Jag tror att bonusar har bidragit till finanskrisen.
              Bonusar har inte fungerat i praktiken. Bonusar fungerar inte som
              ett mätbart sätt att ersätta en företagsledare för en prestation.
              Därför ska de inte finnas.
            </seg>
          </u>
          <u>
            <seg>
              Som en avslutning på diskussionen kan man säga att bonusar är
              ungefär som kommunismen vackra i teorin men katastrof i praktiken.
            </seg>
          </u>
          <note type="speaker">
            Anf. 21 LARS OHLY (v):
          </note>
          <u>
            <seg>
              Fru talman! Man brukar säga att oppositionen är maktlös. I någon
              mening är det sant. Men vi har en opinionsmakt, och den makten
              har nu drivit fram en ändrad inställning hos regeringspartierna.
              Det är vi glada för. Nu är vi plötsligt alla emot bonusar.
            </seg>
          </u>
          <u>
            <seg>
              Plötsligt står Maud Olofsson som den främsta förkämpen på barrikaderna
              mot bonusar. Plötsligt låter alla som vänsterpartister i sin kritik
              av girighet och fartblindhet. Det är klart att jag välkomnar det!
              Vi välkomnar att ni har ändrat er.
            </seg>
          </u>
          <u>
            <seg>
              Men vi har inte fått svar på frågan om det beror på övertygelse
              eller opportunism. Vad är skälet till att Maud Olofsson har ändrat
              sig? Så sent som för en vecka sedan försvarade Maud Olofsson fortfarande
              bonussystem som Stefan Attefall anser är felaktiga i alla lägen.
              Eller med Karin Pilsäters ord: När skiten träffade fläkten duckade
              ni. Var det därför ni duckade, inte därför att ni tycker att det
              egentligen är fel med bonussystem utan därför att opinionstrycket
              blev för starkt?
            </seg>
          </u>
          <u>
            <seg>
              Jag tycker att vi ska ha bort alla bonusar för alla ledande befattningshavare.
              Jag tycker att vi ska ha bort orimligt höga löner, pensioner och
              fallskärmsavtal. Jag tycker att de sociala orättvisorna är ett
              problem.
            </seg>
          </u>
          <u>
            <seg>
              Jag anser att vi i stället ska stå för en politik för rättvis
              fördelning där vi omfördelar från rik till fattig, inte tvärtom
              som den här regeringen gör, där vi omfördelar från män till kvinnor,
              inte tvärtom som den här regeringen gör, där vi utrotar barnfattigdomen,
              där vi slutar att jaga sjuka och arbetslösa, där vi tar bort straffskatten
              på pensionärer, där vi skapar mer rättvisa villkor, där det inte
              är okej att bli fartblind och tro att man är värd orimliga löner
              och orimliga förmåner bara för att man har en ledande befattning
              i ett företag.
            </seg>
          </u>
          <u>
            <seg>
              En sådan rättvis fördelningspolitik står i skarp kontrast till
              regeringens orättvisor.
            </seg>
          </u>
          <note type="speaker">
            Anf. 22 ULF HOLM (mp):
          </note>
          <u>
            <seg>
              Fru talman! Från Miljöpartiets sida välkomnar vi regeringens
              kovändning. Men det är precis så som Lars Ohly frågar: Beror det
              på opinionstrycket eller på att man har ändrat inställning? Det
              är uppenbart att det beror enbart på opinion.
            </seg>
          </u>
          <u>
            <seg>
              Vi vet fortfarande inte exakt vad det är som ska ändras. Vi har
              en DN Debatt-artikel, men vi har fortfarande inte sett de nya
              ägardirektiven.
            </seg>
          </u>
          <u>
            <seg>
              Kommer inte de kommer vi från oppositionen att lägga fram förslag
              på hur de kan se ut. Det innebär att det blir väldigt stora förändringar.
              Men det innebär också tydlighet och klarhet kring ägardirektiven
              för statliga företag.
            </seg>
          </u>
          <u>
            <seg>
              Jag noterar också fortfarande att ministrarna talar emot varandra.
              Medan Anders Borg som finansminister för korståg och säger att
              man inte tillåter några höjningar av styrelsearvodena säger Maud
              Olofsson att en effekt om man tar bort bonusarna blir krav på
              höjda löner och att vi måste acceptera det. Vilken linje är det
              som gäller egentligen? Vi vet fortfarande inte detta och har i
              dagens debatt inte fått svar på den frågan.
            </seg>
          </u>
          <u>
            <seg>
              De nya reglerna, som Maud Olofsson är så stolt över, innebär
              att AP-fonderna kan fortsätta att gå med förlust. Ledningen får
              ingen bonus, men kapitalförvaltarna kan fortfarande plocka ut
              stora bonusar, för de omfattas inte av det här regelverket.
            </seg>
          </u>
          <u>
            <seg>
              Från Miljöpartiets sida är vi helt övertygade om att det hos
              svenska folket inte finns någon förståelse för ett så otydligt
              regelverk, som fortfarande gynnar dem som ger upphov till den
              girighet som regeringen själv säger sig vilja bekämpa. Miljöpartiet
              kräver att det blir förbättringar, och vi kräver fortfarande en
              ursäkt från regeringen.
            </seg>
          </u>
          <note type="speaker">
            Anf. 23 Näringsminister MAUD OLOFSSON (c):
          </note>
          <u>
            <seg>
              Fru talman! Det mest intressanta i den här debatten är ändå oppositionen.
              När regeringen föreslår att vi ska ta bort bonussystemen för ledande
              befattningshavare lyckas vi inte få något besked från oppositionen,
              utan man säger att man vill gå tillbaka till de gamla riktlinjerna
              där bonussystemen är möjliga.
            </seg>
          </u>
          <u>
            <seg>
              Lars Ohly säger att det är så bra att oppositionen har påverkat
              opinionen. Ja, men så pass kraftfullt eller så långt att man har
              påverkat den egna opinionen, det vill säga sig själva, har man
              inte lyckats.
            </seg>
          </u>
          <u>
            <seg>
              Det intressanta är vad oppositionen säger och tycker. Frågorna
              till oppositionen återstår. Vill ni avskaffa bonussystemen för
              ledande befattningshavare, eller vill ni inte det?
            </seg>
          </u>
          <u>
            <seg>
              Vi välkomnar om ni kan stödja ett sådant förslag från regeringen.
              Jag tror att det vore bra att få en tydlighet från hela det politiska
              systemet. Låt det inte bli en prestigefråga, utan se till att
              skapa en bred enighet!
            </seg>
          </u>
          <u>
            <seg>
              Jag menar att Sverige har ett svårt läge, och i det läget ska
              staten vara ett föredöme. Statliga bolag ska inte kunna misstänkliggöras.
              Vi ska värna förtroendet för viktiga verksamheter i vårt samhälle.
              Sveriges alla skattebetalare ska veta att de statliga bolagen
              sköter sig. Ersättningar, lön och vad det vara månde ska präglas
              av rimlighet och transparens, god etik och god företagskultur.
            </seg>
          </u>
          <u>
            <seg>
              Vi tänker bjuda in representanter från det privata näringslivet
              för att få en dialog om detta, för jag tror att vi behöver den
              diskussionen.
            </seg>
          </u>
          <u>
            <seg>
              I tider av svår ekonomisk kris ställs det krav på oss när det
              gäller återhållsamhet och ledarskap, och då ska det ledarskapet
              bidra till att sätta ögonen på de skeva förhållanden som finns.
              Om vi ser att det uppstår skevheter, om vi ser att det uppstår
              orimligheter, måste vi våga säga ifrån. Det är det regeringen
              gör nu. Vi välkomnar om oppositionen vill ta del i det ledarskapet.
            </seg>
          </u>
          <note>
            Överläggningen var härmed avslutad.
          </note>
          <note>
            3 § Meddelande om ändring i kammarens sammanträdesplan
          </note>
          <note>
            Tredje vice talmannen meddelade att tisdagen den 31 mars skulle
            interpellationssvar kl. 13.30 utgå. Bordläggningsplenum kl. 15.00
            skulle tillkomma.
          </note>
          <note>
            4 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2008/09:407
          </note>
          <note>
            Interpellation 2008/09:407 Ekonomiska satsningar för jämställdhet
          </note>
          <note>
            Interpellationen kommer att besvaras fredagen den 8 maj 2009.
          </note>
          <u>
            <seg>
              Skälet till dröjsmålet är tjänsteresor och sedan tidigare inbokade
              engagemang.
            </seg>
          </u>
          <note>
            Erik Nymansson
          </note>
          <note>
            Interpellation 2008/09:408
          </note>
          <note>
            Interpellation 2008/09:408 Medveten och kontinuerlig politik
            för ökad jämställdhet
          </note>
          <note>
            Interpellationen kommer att besvaras fredagen den 8 maj 2009.
          </note>
          <u>
            <seg>
              Skälet till dröjsmålet är tjänsteresor och sedan tidigare inbokade
              engagemang.
            </seg>
          </u>
          <note>
            Erik Nymansson
          </note>
          <note>
            Interpellation 2008/09:411
          </note>
          <note>
            Interpellation 2008/09:411 Undsättningslån
          </note>
          <note>
            Interpellationen kommer att besvaras måndagen den 11 maj 2009.
          </note>
          <u>
            <seg>
              Skälet till dröjsmålet är nationella resor samt tidigare inbokade
              engagemang.
            </seg>
          </u>
          <note>
            Fredrik Ahlén
          </note>
          <note>
            Interpellation 2008/09:417
          </note>
          <note>
            Interpellation 2008/09:417 Regeringens skattepolitik
          </note>
          <note>
            Interpellationen kommer att besvaras fredagen den 8 maj 2009.
          </note>
          <u>
            <seg>
              Skälet till dröjsmålet är tjänsteresor och sedan tidigare inbokade
              engagemang.
            </seg>
          </u>
          <note>
            Erik Nymansson
          </note>
          <note>
            5 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            6 § Förskolan
          </note>
          <note>
            Föredrogs
          </note>
          <note type="speaker">
            Anf. 24 PETER HULTQVIST (s):
          </note>
          <u>
            <seg>
              Fru talman! Svensk förskola hotas nu av att drabbas av kvalitetsförsämringar.
              I kommun efter kommun viker de ekonomiska prognoserna av åt det
              negativa hållet. Hundratalet kommuner beräknas i år gå med underskott.
              I hela Kommunsverige i dag förbereds omfattande besparingsprogram.
              I många kommuner varslas personal om uppsägning. Den ekonomiska
              krisen griper på det sättet in i vardagen på de enskilda förskoleavdelningarna
              och barnens vardag och verklighet.
            </seg>
          </u>
          <u>
            <seg>
              Vi har under det gångna året kunnat notera hur barngruppernas
              storlek inom förskolan har ökat en ökning som nu kommer att fortsätta.
              Situationen blir därmed mer ansträngd för personalen, och kvaliteten
              i verksamheten blir lidande, och detta inom en verksamhet som
              har ett stort stöd bland föräldrar och allmänhet.
            </seg>
          </u>
          <u>
            <seg>
              Den svenska förskolan anses internationellt vara ett föredöme.
              Vi måste värna om, vara rädda om och utveckla förskolan i stället
              för att se på när de ekonomiska försämringarna skadar verksamheten.
            </seg>
          </u>
          <u>
            <seg>
              Vi föreslår i vår alternativa budget 14 ½ miljard kronor i förstärkning
              till kommuner och landsting under de kommande tre åren, vilket
              självfallet också kommer förskolan till del på ett positivt sätt.
            </seg>
          </u>
          <u>
            <seg>
              Situationen blir inte bättre av vårdnadsbidrag eller den planerade
              barnomsorgspengen. Risken är uppenbar att båda dessa åtgärder
              drar pengar ur förskolans viktiga verksamhet och därmed försämrar
              kvaliteten. Man kan inte både äta kakan och ha den kvar. Dessutom
              riskerar dessa båda reformer från högerregeringens sida att leda
              till att framför allt invandrarbarns kontakter med svenska språket
              skjuts upp. Det är definitivt inte bra. Den verksamhet som kommer
              ut av båda dessa så kallade reformer kan ej garantera samma standard
              och kvalitet inom förskolan.
            </seg>
          </u>
          <u>
            <seg>
              I stället för att man öppnar för att försvaga förskolans roll
              och kvalitet borde ett ordentligt utvecklingsprogram för förskolan
              skapas.
            </seg>
          </u>
          <u>
            <seg>
              Från socialdemokratiskt håll har vi ett sådant program. Vi har
              ett sjupunktsprogram som ger vår grund för hur förskolan ska utvecklas.
            </seg>
          </u>
          <u>
            <seg>
              Mycket av ambitionerna i den offentliga verksamheten står och
              faller med de ekonomiska förutsättningarna. Ökade ambitioner på
              olika områden kan inte klaras om det inte finns ett ekonomiskt
              tillskott. Just nu ökar gapet mellan fastlagda ekonomiska ambitioner
              och de ekonomiska möjligheterna. Att inte tillföra ökade statsbidrag
              till kommunerna under 2009 är därför djupt allvarligt, och inför
              2010 är beskeden luddiga.
            </seg>
          </u>
          <u>
            <seg>
              Genom att inte satsa pengar på kommunerna via ökade statsbidrag
              driver regeringen fram försämringar inom förskolan. Det går inte
              att blunda för att det är det praktiska utfallet av en sådan politik.
              Ingen ska tro att de förändrade skatteförutsättningarna i kommunerna
              går obemärkt förbi. Oavsett om man vill det eller inte måste en
              ansvarig kommunledning göra vad den kan för att få plus och minus
              att gå ihop, och förskolan riskerar att bli en av förlorarna i
              denna kamp om en krympande kaka.
            </seg>
          </u>
          <u>
            <seg>
              Varför satsar regeringen inte pengar på kommunerna trots att
              behoven inom vård, skola och omsorg är så uppenbara? Varför kan
              man inte rikta ett statsbidrag som går just till att anställa
              personal inom förskolan? I stället går stora pengar åt till skattesänkningar,
              mest för de välbeställda.
            </seg>
          </u>
          <u>
            <seg>
              Det här är snett, och det gör att situationen är mycket allvarlig.
              I stället för att försämra förskolans ekonomiska förutsättningar
              borde en utvecklingsplan med bland annat riktade statliga medel
              skapas. Ett sådant alternativ finns i bred mening, och jag har
              redogjort för de sju punkterna.
            </seg>
          </u>
          <u>
            <seg>
              Jag yrkar för tids vinnande bifall bara till reservationerna
              1, 6 och 10, även om vi naturligtvis står bakom samtliga reservationer
              som är presenterade i betänkandet.
            </seg>
          </u>
          <note type="speaker">
            Anf. 25 ROSSANA DINAMARCA (v):
          </note>
          <u>
            <seg>
              Fru talman! Svensk förskola har varit outstanding i världen.
              Tyvärr är vi nu på tillbakagång, och inte så lite heller. Det
              är en ganska stark tillbakagång. Jag skulle vilja påstå att det
              är en sönderslagning av förskolan som pågår just nu.
            </seg>
          </u>
          <u>
            <seg>
              På vårt bord har vi just nu en proposition om barnomsorgspeng,
              som egentligen innebär att vem som helst skulle kunna bedriva
              så kallad förskoleverksamhet. Den reduceras till att bli bara
              ett rent omhändertagande. Vi får backa bandet till mitten eller
              slutet av 1800-talet för att finna något liknande. Det var då
              man först började med barnstugor eller barnträdgårdar. Då hade
              man den här tanken. Sedan dess har det utvecklats rätt mycket
              till att faktiskt handla om en pedagogiskt genomtänkt verksamhet.
            </seg>
          </u>
          <u>
            <seg>
              Med förslaget om barnomsorgspeng har man uttryckt att det är
              en bit på vägen för alla kvinnor att ta steget till eget företagande.
              Det säger en hel del om hur regeringen ser på den som ska ha ansvar
              för barn och för förskoleverksamhet. Vårdnadsbidraget går i samma
              riktning.
            </seg>
          </u>
          <u>
            <seg>
              När det gäller lärarutbildningen, som föregående talare också
              tog upp, föreslår man i en utredning att den ska bli kortare.
              Samtidigt vill man att barnen ska lära sig mer. Jag förstår inte
              riktigt hur detta går ihop. Vi menar att utbildningen till förskollärare
              bör förlängas till fyra år. Det är viktigt att samtliga lärare
              får djupa kunskaper för att på ett bra sätt kunna integrera till
              exempel matematiken eller naturkunskapen eller kunna mycket om
              språkutveckling. Det är viktigt att det kan integreras på barnens
              villkor. Jag är livrädd för att man kommer att slå upp räkneböcker
              med barn som är tre år.
            </seg>
          </u>
          <u>
            <seg>
              Den fria etableringsrätten är också ett problem som sönderslår
              förskolans verksamhet och omöjliggör kommunernas planering för
              att på bästa sätt kunna erbjuda barnen en bra pedagogisk verksamhet.
            </seg>
          </u>
          <u>
            <seg>
              Regeringen har under lång tid pratat om arbetslinjen. Alla ska
              jobba och göra mycket. Vi har en ganska hög siffra när det gäller
              arbetslöshet. Men låt gå om vi köper er argumentation för arbetslinjen
              kan man fundera lite på varför ni är emot att stärka rätten till
              barnomsorg på obekväm arbetstid. Hur har ni då tänkt er att det
              ska vara för de personer som faktiskt måste arbeta kvällar, nätter
              eller helger? Hur har ni tänkt lösa den situationen?
            </seg>
          </u>
          <u>
            <seg>
              Ytterligare en fråga som bör lyftas fram i det läge vi befinner
              oss i är de varsel som i dag drabbar alla kommuner. Vi återkommer
              till att regeringen har fryst statsbidragen med 6 miljarder kronor.
              Jag läste precis innan jag gick upp i debatten att nu över 200
              personer varslas i min egen kommun, Trollhättan. Över hälften
              av dem är inom skola och omsorg.
            </seg>
          </u>
          <u>
            <seg>
              Det är klart att man med mindre personal inte får lika bra kvalitet
              eller lika bra verksamhet. Hur har man tänkt i majoritetens partier?
              Hur har ni tänkt er kunna säkra en god kvalitet om det inte finns
              personal?
            </seg>
          </u>
          <u>
            <seg>
              När det gäller de lägre åldrarna är det oerhört viktigt hur stora
              grupper man har. Vi ska inte prata fritids nu, men där är situationen
              alarmerande. Många förskolegrupper är också väldigt stora. Det
              kan vara upp till 2023 barn i en grupp. Det har naturligtvis också
              att göra med lokaler och så vidare, men just för de lägre åldrarna
              pekar forskning på att gruppens storlek spelar roll. Vad tänker
              ni göra åt det?
            </seg>
          </u>
          <u>
            <seg>
              Jag hoppas att vi kan få några svar om hur man från majoritetens
              sida ser på förskolan varför är man beredd att slå sönder den
              eller skicka den tillbaka till 1800-talet?
            </seg>
          </u>
          <note type="speaker">
            Anf. 26 MATS PERTOFT (mp):
          </note>
          <u>
            <seg>
              Fru talman! Vi debatterar nu olika motioner på barnomsorgsområdet.
            </seg>
          </u>
          <u>
            <seg>
              När jag tänker på förskolan i Sverige är det med viss stolthet,
              eller faktiskt ganska stor stolthet. Som vanligt brukar jag när
              jag refererar till resten av världen ta upp mina syskon, som bor
              i Tyskland, som kan berätta för mig hur det kan gå till i länder
              där man inte har byggt upp barnomsorgen. Där blir kvinnor som
              får jobb tvingade att tacka nej för att det inte finns barnomsorg.
              Men de skulle också behöva göra det om det var så att männen skulle
              ta hand om barnen i det landet, vilket tyvärr inte sker så ofta.
            </seg>
          </u>
          <u>
            <seg>
              Men det är med en stolthet som man kan prata om den svenska förskolan
              och barnomsorgen. När jag ser vilka motioner som avslås från majoriteten
              här i kammaren undrar jag då hur man egentligen tänker. För det
              är inte så att förskolan kan stå stilla. Den måste fortsätta att
              moderniseras.
            </seg>
          </u>
          <u>
            <seg>
              Jag vill då lyfta fram några punkter. Jag kanske dessutom vill
              börja med att yrka bifall till reservationerna 6 och 8 för Miljöpartiets
              räkning. Vi står bakom de andra reservationerna också, men dessa
              vill jag speciellt lyfta fram.
            </seg>
          </u>
          <u>
            <seg>
              Jag tänker på några frågor. Är det så att alliansen inte vill
              utveckla jämställdheten i förskolan?
            </seg>
          </u>
          <u>
            <seg>
              Nu vet jag att det finns vissa partier som inte vill ha en rätt
              till modersmålsundervisning i förskolan. Stämmer det för alla
              partier inom alliansen?
            </seg>
          </u>
          <u>
            <seg>
              Vi vet att åtminstone Folkpartiet klart har sagt att man inte
              ska ha modersmålsundervisning, framför allt inte undervisning
              på modersmålet. Men hur ställer sig alliansen till frågan om rätten
              till modersmål i förskolan? Det vore väldigt intressant att veta.
            </seg>
          </u>
          <u>
            <seg>
              Vi från Miljöpartiet vet nämligen att det i ett modernt mångkulturellt
              samhälle är viktigt att barnen också får undervisning i sitt modersmål
              för att de sedan ska kunna lära sig bättre svenska.
            </seg>
          </u>
          <u>
            <seg>
              Om man bor i Södertälje eller i andra kommuner där det finns
              många starka invandrargrupper vet man att detta är verkligheten
              och inte något påhitt, men det verkar inte som att alliansen bor
              i sådana kommuner.
            </seg>
          </u>
          <u>
            <seg>
              Sedan vill jag lyfta fram frågan om hållbart lärande, hållbar
              utveckling. Jag är oroad över den tendens som man kan se i till
              exempel utredningen om lärarutbildningen där man helt saknar perspektivet
              hållbar utveckling. Det är som bortsopat.
            </seg>
          </u>
          <u>
            <seg>
              Är det anledningen till att man inte vill gå med på en fortsatt
              utveckling av dessa områden och lärande om hållbar utveckling?
              Det är jätteviktigt även för mindre barn att arbeta med de här
              frågorna.
            </seg>
          </u>
          <u>
            <seg>
              Tycker alliansen inte att det här med hållbar utveckling är någon
              fråga längre? Nu är det bara finanskrisen, och då glömmer man
              bort de där korta studiecirklarna, som Fredrik Reinfeldt fick
              gå i efter valet för att han inte kunde någonting om miljö. Men
              det var ju bra att han gick i några studiecirklar i alla fall.
            </seg>
          </u>
          <u>
            <seg>
              Jag vill också lyfta fram en annan fråga. Det gäller det här
              med nattomsorg, nattis. Det är en fråga som har varit uppe länge.
              Det finns en stark opinion i Sverige för detta. Och jag kan själv
              säga att jag i min egen hemkommun Södertälje var med om att införa
              nattis, även om det inte var ett lagkrav.
            </seg>
          </u>
          <u>
            <seg>
              Vi såg att det behövdes. Det behövdes för barnens skull. Det
              behövdes för att barnen skulle få en ordnad och professionell
              tillsyn under natten i stället för att skjutsas runt mellan olika
              bekanta och så vidare när deras föräldrar jobbade nattskift.
            </seg>
          </u>
          <u>
            <seg>
              Vi har i dag ett samhälle där många människor, också många föräldrar,
              arbetar nattskift. Men det är klart att om man i stället väljer
              en jobbpolitik som innebär att man inte erbjuder nattis kan föräldrarna
              inte heller arbeta. Varför kan alliansen fortfarande inte svara
              på frågor om nattis?
            </seg>
          </u>
          <u>
            <seg>
              Det här är fyra punkter som jag menar behövs för vidareutveckling
              av en modern förskola i Sverige. Det handlar om jämställdhet,
              om rätten till modersmålsundervisning, om hållbar utveckling och
              utveckling av det området och även om nattomsorgen för barnen.
            </seg>
          </u>
          <u>
            <seg>
              Men det finns inget svar från den här regeringen. Det finns inget
              svar som på något sätt visar att man över huvud taget bryr sig
              om frågan. Då undrar jag: Var finns moderniteten? I alla fall
              lyser den starkt med sin frånvaro.
            </seg>
          </u>
          <u>
            <seg>
              Dessutom försvinner den ännu mer när man ser på verkligheten
              i dag. Vi har i dag en verklighet ute i kommunerna där många kommuner
              under 2009 är tvingade att varsla anställda.
            </seg>
          </u>
          <u>
            <seg>
              Vi vet att förskolan och barnomsorgen står för en hel del av
              kostnaderna. Vi vet att det är där som man kommer att tvingas
              minska kostnaderna. Det är inte först 2010, som regeringen vill
              låta påskina, som varslen kommer. Det är nu, och den här regeringen
              passar och klarar inte av att ge vettiga svar.
            </seg>
          </u>
          <u>
            <seg>
              I stället tar man på sitt samvete att människor avskedas ute
              i landets kommuner. Det är människor som kanske det får vi hoppas
              kan anställas igen nästa år när det kommer ökat stöd. Men ska
              de hänga i luften i ett halvår eller i trekvarts år för att regeringen
              inte klarar av att ge ekonomiska besked? Det är ett ganska dåligt
              besked, tycker jag, för Sveriges väljare.
            </seg>
          </u>
          <note type="speaker">
            Anf. 27 ROSSANA DINAMARCA (v) replik:
          </note>
          <u>
            <seg>
              Fru talman! Det är inget allvarligt. Jag glömde att yrka bifall
              till våra egna reservationer. Jag yrkar bifall till reservationerna
              5, 6 och 8.
            </seg>
          </u>
          <note type="speaker">
            Anf. 28 MATS PERTOFT (mp) replik:
          </note>
          <u>
            <seg>
              Fru talman! Det var utmärkt av Rossana att göra det. Jag kan
              instämma när det gäller dem där vi är med.
            </seg>
          </u>
          <note>
            Ajournering
          </note>
          <note>
            Kammaren beslutade kl. 13.56 på förslag av tredje vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <u>
            <seg>
              Återupptagna förhandlingar
            </seg>
          </u>
          <note>
            Förhandlingarna återupptogs kl. 14.00.
          </note>
          <note>
            7 § Frågestund
          </note>
          <note type="speaker">
            Anf. 29 TALMANNEN:
          </note>
          <u>
            <seg>
              Vi övergår till dagens frågestund med regeringen. Jag vill hälsa
              statsråden välkomna.
            </seg>
          </u>
          <u>
            <seg>
              Arbetsgivaravgiften för småföretagare
            </seg>
          </u>
          <note type="speaker">
            Anf. 30 SVEN-ERIK ÖSTERBERG (s):
          </note>
          <u>
            <seg>
              Herr talman! Jag ska ställa min fråga till Jan Björklund.
            </seg>
          </u>
          <u>
            <seg>
              Regeringen inledde sin regeringsperiod med att kraftigt höja
              arbetsgivaravgifterna för de minsta företagen i Sverige. Vi ser
              nu att regeringens jobbpolitik inte fungerar. Över 100 000 anställda
              har varslats så här långt, ungdomsarbetslösheten i Sverige är
              nu näst högst i Europa efter Spanien och, inte minst, landets
              småföretagare ser dystert på framtiden och ekonomin. Senast i
              dag kunde vi läsa att var femte småföretagare har haft problem
              med att betala sina räkningar de senaste månaderna, enligt Småföretagarförbundet.
              Läget är med andra ord allvarligt.
            </seg>
          </u>
          <u>
            <seg>
              Jag vill ställa frågan till Jan Björklund om det inte är dags
              att se över arbetsgivaravgifterna för småföretagarna. Vi socialdemokrater
              har bland annat i vårt förslag föreslagit en sänkning som motsvarar
              20 000 kronor per år för de minsta företagarna. Är inte det en
              bra politik?
            </seg>
          </u>
          <note type="speaker">
            Anf. 31 Utbildningsminister JAN BJÖRKLUND (fp):
          </note>
          <u>
            <seg>
              Herr talman! De flesta förslag om sänkta skatter när det gäller
              företagande och arbete är bra politik, men till sist måste också
              statsfinanserna gå ihop.
            </seg>
          </u>
          <u>
            <seg>
              Skattetrycket generellt i Sverige och för företag är lägre i
              dag än när Sven-Erik Österberg satt i regeringen. Den här regeringens
              avsikt är att långsiktigt fortsätta att sänka skattetrycket, också
              för företagande och arbete. Det kan då inte ske i en takt som
              inte statsfinanserna har råd med.
            </seg>
          </u>
          <u>
            <seg>
              I det läge som vi är i nu måste vi föra en politik som är långsiktig
              och ansvarsfull, och dit hör också att se till att statens budget
              så långt möjligt går ihop. Vi kommer att få budgetunderskott,
              det vet vi, och det är inte onaturligt i en sådan konjunktursituation
              som vi går in i. Men det är nu hela tiden en balansgång mellan
              å ena sidan alltför stora underskott och å andra sidan lagom avvägda
              stimulanser.
            </seg>
          </u>
          <u>
            <seg>
              Regeringen kommer inom kort i vårpropositionen att redovisa de
              åtgärder som vi tänker oss det kommande året. Då kommer vi också
              att redovisa svaret på den typen av frågor.
            </seg>
          </u>
          <note type="speaker">
            Anf. 32 SVEN-ERIK ÖSTERBERG (s):
          </note>
          <u>
            <seg>
              Herr talman! Det är bra att regeringen är insiktsfull och rädd
              om statsfinanserna. Jag förstår att rädslan är uppenbar för att
              hamna i samma situation som man gjorde 19911994 när vi hade havererade
              statsfinanser, så det är bra att den insikten finns.
            </seg>
          </u>
          <u>
            <seg>
              Däremot kan vi diskutera hur man hushållar med skattemedlen.
              Generella nedsättningar av arbetsgivaravgifter för ungdomar, till
              och med för dem som redan har jobb, som kostar miljardtals kronor
              per år visar sig inte ha någon effekt. Vore detta en bra politik
              skulle ju arbetslösheten bland ungdomar sjunka i detta land. Nu
              ligger vi näst högst i Europa efter Spanien. Politiken fungerar
              inte. Är det inte dags att titta på hur man använder skattesänkningarna
              för att de ska få största effekt?
            </seg>
          </u>
          <u>
            <seg>
              Nu ser vi att de minsta småföretagen som är utsatta, inte minst
              underleverantörerna, har det väldigt svårt, kan inte betala sina
              räkningar och har stora bekymmer. Är det inte dags att tänka om
              och lägga skattesänkningarna så att de får mest effekt och överge
              en politik som uppenbarligen inte fungerar, Jan Björklund?
            </seg>
          </u>
          <note type="speaker">
            Anf. 33 Utbildningsminister JAN BJÖRKLUND (fp):
          </note>
          <u>
            <seg>
              Herr talman! Den väldiga försvagning av statsfinanserna som skulle
              bli effekten av Socialdemokraternas och det samlade rödgröna alternativets
              politik vore förödande för jobben i Sverige. Det skulle kraftigt
              ytterligare öka underskotten. Det skulle öka behoven av upplåning
              till den svenska statens finanser. Det skulle i sin tur leda till
              ett ökat tryck på de lånemarknader som just nu naturligtvis har
              ett stort tryck på sig från massor av stater som vill låna pengar
              för olika stimulansåtgärder. Det som då ligger i den andra vågskålen
              är att räntorna börjar drivas uppåt igen om trycket på lånemarknaden
              blir för stort. Den enskilt viktigaste åtgärden för alla de företag
              som Sven-Erik Österberg, jag och vi alla härinne nu värnar om
              är att räntorna hålls på en låg nivå. Det är den viktigaste utgångspunkten
              för ekonomisk återhämtning.
            </seg>
          </u>
          <u>
            <seg>
              Om Sven-Erik Österberg vill sänka skattetrycket för företagare
              är det ingenting som avvisas av den här regeringen långsiktigt.
              Vi är beredda att diskutera alla möjliga skattesänkningar för
              företagare i det här landet. Problemet är det höga skattetryck
              vi har haft för företagande under mycket lång tid och som drevs
              fram av Sven-Erik Österbergs parti. Det är en av orsakerna till
              problemet. Men skatter måste sänkas i en takt som vi har råd med.
            </seg>
          </u>
          <u>
            <seg>
              Skolpolitiken
            </seg>
          </u>
          <note type="speaker">
            Anf. 34 MARGARETA PÅLSSON (m):
          </note>
          <u>
            <seg>
              Herr talman! Min fråga går också till utbildningsministern.
            </seg>
          </u>
          <u>
            <seg>
              I går skrev Lärarnas riksförbund på DN Debatt att en majoritet
              av svenska folket inte tycker att skolan är likvärdig, och jag
              kan inte annat än hålla med om det. Men jag håller inte med om
              att svaret på problemet är att åter förstatliga skolan.
            </seg>
          </u>
          <u>
            <seg>
              Den förra regeringen lät det bli alltför stora skillnader i kunskaper
              mellan skolorna och mellan kommunerna. Men om 150 000 lärare,
              barnskötare, studievägledare och skolbibliotekarier byter arbetsgivare
              innebär det ju inte automatiskt att skolan blir vare sig bättre
              eller mer likvärdig. Den blir möjligtvis mer likformig.
            </seg>
          </u>
          <u>
            <seg>
              Tyvärr verkar det som att utbildningsministern har samma uppfattning
              som Lärarnas riksförbund. Då blir min fråga: Är det inte bättre
              att satsa hundraprocentigt på att genomföra alla de reformer vi
              har beslutat om eller ska besluta om än att förändra hela skolans
              organisation?
            </seg>
          </u>
          <note type="speaker">
            Anf. 35 Utbildningsminister JAN BJÖRKLUND (fp):
          </note>
          <u>
            <seg>
              Herr talman! Tack för frågan! Margareta Pålssons parti och mitt
              parti röstade gemensamt emot kommunaliseringen för 18 år sedan
              i den här riksdagen. Det var en socialdemokratisk reform att kommunalisera
              skolan. Mitt eget parti står fast vid att det var en felaktig
              reform. Å andra sidan är det så, det vet alla, att mitt partis
              28 röster i denna kammare inte räcker för att ändra detta, än
              så länge.
            </seg>
          </u>
          <u>
            <seg>
              Den här regeringens politik är inte att ändra något huvudmannaskap.
              Vår uppfattning är däremot att det behövs en starkare statlig
              styrning, och det är en uppfattning som delas av regeringen men
              också, uppfattar jag det på många punkter, av den politiska oppositionen
              i kammaren.
            </seg>
          </u>
          <u>
            <seg>
              Vi inför nationella prov, tidigare nationella betyg, en statlig
              skolinspektion, och vi har infört ett statligt lärarlyft för de
              kommunalt anställda lärarna. Det är ett sätt för staten att ytterligare
              stärka den statliga styrningen över skolan. Det gör vi med full
              kraft, så det finns ingen motsättning mellan det och att ha en
              långsiktig diskussion om huvudmannaskapet. Men regeringens politik
              är att huvudmannaskapet ligger där det ligger.
            </seg>
          </u>
          <note type="speaker">
            Anf. 36 MARGARETA PÅLSSON (m):
          </note>
          <u>
            <seg>
              Herr talman! Jo, en starkare statlig styrning är jag också med
              på. Samtidigt är vi en del, även utbildningsministern, som tycker
              att lärare borde ha bättre löner. Vi kan ju se att grundskollärare
              under de tio år som gått har ökat sina löner med 36 procent. En
              del förskollärare har fått uppemot 50 procent. Men statliga poliser
              har bara lyckats få 29 procent under samma tid.
            </seg>
          </u>
          <u>
            <seg>
              Då är frågan: Tror utbildningsministern att en statlig skola
              skulle ha lett till högre löner för lärarna?
            </seg>
          </u>
          <note type="speaker">
            Anf. 37 Utbildningsminister JAN BJÖRKLUND (fp):
          </note>
          <u>
            <seg>
              Herr talman! Det går inte att med någon stor vetenskaplig sanning
              besvara frågan hur det skulle ha sett ut vid en alternativ historiebeskrivning.
            </seg>
          </u>
          <u>
            <seg>
              Jag kan konstatera att i dag har vi en situation där läraryrkets
              status är alltför låg. Det finns inte en enda yrkesgrupp som inte
              anser att deras egen status är för låg. I alla fall är det väldigt
              många som anser det. Men jag menar att utifrån ett samhällsperspektiv
              är det inte rimligt att vi har en sökande per plats till våra
              lärarutbildningar i dag. Det betyder att man måste anta i stort
              sett alla som söker till lärarhögskolan, antingen de är lämpliga
              eller inte.
            </seg>
          </u>
          <u>
            <seg>
              Jag skulle drömma om, och det tror jag att Margareta Pålsson
              skulle göra också, att ha en finsk situation med tio sökande per
              plats till lärarutbildningarna, där de duktigaste studenterna
              i varje årskull funderar på om de ska bli jurist, läkare eller
              lärare. I Sverige är det inte så. De studenter som har toppbetyg
              väljer inte lärarutbildningen.
            </seg>
          </u>
          <u>
            <seg>
              Vi måste höja läraryrkets status i Sverige, och alla åtgärder
              som kan bidra till det är jag beredd att diskutera.
            </seg>
          </u>
          <u>
            <seg>
              Konkurrens i tågtrafiken
            </seg>
          </u>
          <note type="speaker">
            Anf. 38 KARIN SVENSSON SMITH (mp):
          </note>
          <u>
            <seg>
              Herr talman! I dag har det aviserats att regeringen ska avreglera
              SJ:s ensamrätt. Som ledamot i trafikutskottet får jag ofta motta
              synpunkter från kollektivtrafikanter, och de har blivit fler.
              Det är allt fler som vill åka kollektivt.
            </seg>
          </u>
          <u>
            <seg>
              Den situation som kännetecknar kollektivtrafikanten i dag är
              att man inte vet om man kommer i tid, man vet inte om man får
              sitta på tåget, man vet inte om anslutningarna väntar och man
              har svårt att planera för priser det finns inte framförhållning.
              Det beror delvis på att vi nu har 20 operatörer som kör runt på
              spåren, och spåren är överfyllda.
            </seg>
          </u>
          <u>
            <seg>
              Konkurrensverket har sagt: Gärna konkurrens om det finns utrymme
              för fler, om alla har samma villkor, subventioner eller inga subventioner
              och om EU gör det samfällt.
            </seg>
          </u>
          <u>
            <seg>
              Inget av dessa kriterier är uppfyllt för SJ. Vad finns det för
              underlag för att de problem som resenärerna har i dag på något
              vis kommer att bli lösta med regeringens förslag?
            </seg>
          </u>
          <note type="speaker">
            Anf. 39 Statsrådet ÅSA TORSTENSSON (c):
          </note>
          <u>
            <seg>
              Herr talman! Regeringen har i dag beslutat att öppna upp konkurrensen
              på spåren för persontrafik. Det har vi gjort av flera anledningar.
            </seg>
          </u>
          <u>
            <seg>
              Med resenären i fokus vill vi skapa bättre möjlighet att få olika
              produkter att välja på och olika operatörer som har olika service
              och olika inriktningar på sina produkter.
            </seg>
          </u>
          <u>
            <seg>
              Via ett EU-beslut finns det också ett EG-direktiv som innebär
              att vi måste öppna upp för internationell konkurrens 2010. Då
              har regeringen bedömt att det är rimligt att vi tar oss an hela
              marknaden och öppnar upp för konkurrens allt i syfte att skapa
              bra prispress, nya produkter och olika lösningar i olika delar
              av landet.
            </seg>
          </u>
          <note type="speaker">
            Anf. 40 KARIN SVENSSON SMITH (mp):
          </note>
          <u>
            <seg>
              Herr talman! Det vi har sett hittills är att de länder som vill
              köra hos oss inte avreglerar själva. Alternativet är alltså att
              det blir tyska staten, brittiska staten, franska staten eller
              möjligtvis Hongkong stad som tar över tågtrafiken i Sverige, det
              vill säga att andra länders monopol ska ta över tågtrafiken hos
              oss.
            </seg>
          </u>
          <u>
            <seg>
              De problem som vi får höra om i trafikutskottet handlar mycket
              om samordningsproblem. Vad talar för att dessa samordningsproblem
              blir färre om man ökar antalet operatörer från 20 i dag till ännu
              fler?
            </seg>
          </u>
          <u>
            <seg>
              Tidigare var Centerpartiet ett glesbygdens parti. Hur ska nu
              kommuner och regioner klara av ekonomiskt att ta hand om den trafik
              som inget av de vinstdrivande företagen kommer att vilja köra?
              Storstäderna tjänar möjligtvis på detta men absolut ingen som
              bor utanför dem. Det tycker jag är mycket märkligt.
            </seg>
          </u>
          <note type="speaker">
            Anf. 41 Statsrådet ÅSA TORSTENSSON (c):
          </note>
          <u>
            <seg>
              Herr talman! Det är bra att Karin Svensson Smith ställer denna
              fråga. Det är nog inte så många som är medvetna om att SJ har
              en unik möjlighet att välja bort stora delar av landet för att
              man gör en bedömning av att verksamheten inte är kommersiellt
              gångbar där. Vi har en rikstrafik som gör en upphandling i dag.
            </seg>
          </u>
          <u>
            <seg>
              Jag kan se nya operatörer och tågintressenter som har andra idéer
              än SJ, kanske just i syfte att ta sig an områden som SJ mycket
              aktivt har valt bort. I andra områden kan det vara så att Rikstrafiken
              kommer att göra en upphandling.
            </seg>
          </u>
          <u>
            <seg>
              Utifrån resenärens behov av en enkel resa ställs det krav på
              de olika operatörerna. De måste samordna och samverka så att informationen
              och resan blir enkel och tydlig för resenären allt i syfte att
              skapa förutsättningar för fler resenärer att välja tåget.
            </seg>
          </u>
          <note>
            Forskning om hälsa i arbetslivet
          </note>
          <note type="speaker">
            Anf. 42 LENNART LEVI (c):
          </note>
          <u>
            <seg>
              Herr talman! Jag har en fråga till utbildningsministern. Enligt
              arbetsmarknadsutskottets yttrande över forskningspropositionen,
              jag citerar, har utskottet inhämtat att Kungl. Tekniska Högskolan,
              Karolinska institutet och Stockholms universitet föreslagit ett
              gemensamt centrum för hälsa i arbetslivet. Med tanke på EU:s Lissabonstrategi,
              där en av grundpelarna är Fler och bättre jobb, är åtgärder för
              en bättre arbetsmiljö, organisation av arbetet och ledarskap angelägna.
              Liksom regeringen anser utskottet att dessa tankar är intressanta.
            </seg>
          </u>
          <u>
            <seg>
              Eftersom Centerpartiet och jag anstränger oss för att få denna
              centrumbildning till stånd skulle jag sätta stort värde på att
              ånyo få bekräftat att utbildningsministern delar uppfattningen
              att dessa tankar är just intressanta. Jag begär ingen bindande
              utfästelse, bara en bekräftelse på att de är intressanta.
            </seg>
          </u>
          <note type="speaker">
            Anf. 43 Utbildningsminister JAN BJÖRKLUND (fp):
          </note>
          <u>
            <seg>
              Herr talman! De är intressanta. Jag ska utveckla det något mer.
              Det är ett antal lärosäten som Lennart Levi räknar upp som har
              framfört denna synpunkt. Riksdagens uppfattning om hur staten
              och regeringen ska styra universiteten är att vi ska ge mycket
              vida ramar till universiteten. Vi ska inte gå in och detaljstyra.
              Om tre universitet vill, utifrån sin akademiska bedömning, samarbeta
              om ett centrum av detta slag är det fullt tillåtet. Regeringen
              avser inte att säga att de ska göra det eller inte; det är bara
              att köra i gång om de tycker att det är en bra idé.
            </seg>
          </u>
          <u>
            <seg>
              Det ligger som jag kan bedöma helt i linje med vår allmänna syn
              på den här typen av frågor, både vad gäller vad akademin ska göra
              och den forskning som är avsedd att bedrivas där. Jag har absolut
              ingen invändning mot detta; det är mycket intressant.
            </seg>
          </u>
          <note type="speaker">
            Anf. 44 LENNART LEVI (c):
          </note>
          <u>
            <seg>
              Herr talman! Jag är tacksam för det beskedet. Problemet är bara,
              som utbildningsministern väl förstår, att arbetsmedicinen ska
              konkurrera med molekylärbiologin. Det sistnämnda får man Nobelpris
              för; det förstnämnda får man aldrig Nobelpris för. Det gör att
              det är lite ojämnt i vågskålarna i den konkurrensen.
            </seg>
          </u>
          <u>
            <seg>
              Nu har alla tre rektorerna i varsitt letter of intent förklarat
              att de vill att detta ska komma till stånd. Svårigheten är att
              det inte finns några pengar till baskostnaderna. Att söka baskostnader
              på ett forskningsgivande organ är utsiktslöst. De vill inte bekosta
              städning, elektricitet och sophämtning, utan de vill bekosta projekt.
              Det är ett problem, utbildningsministern.
            </seg>
          </u>
          <note type="speaker">
            Anf. 45 Utbildningsminister JAN BJÖRKLUND (fp):
          </note>
          <u>
            <seg>
              Herr talman! Nu måste vi backa tillbaka till det som jag sade
              i mitt första inlägg. Regeringens och riksdagens uppfattning är
              inte att vi ska gå in och detaljstyra. Vi ökar forskningsanslagen
              kommande år med 15 miljarder kronor. Det är den största ökningen
              i svensk historia. Att lokaler måste städas gäller all forskning
              och inte bara ett sådant här forskningsinstitut.
            </seg>
          </u>
          <u>
            <seg>
              Om dessa tre lärosäten, som sitter på ett betydande antal miljarder,
              vill ta detta initiativ är det intressant. Men som jag sade, regeringen
              avser varken att tvinga dem att göra det eller att tvinga dem
              att avstå från att göra det. Det är en prioritering som den akademiska
              sfären har att göra inom ramen för de anslag man har och de uppgifter
              man har att lösa.
            </seg>
          </u>
          <u>
            <seg>
              Jämställdhetsbonusen
            </seg>
          </u>
          <note type="speaker">
            Anf. 46 ANN-CHRISTIN AHLBERG (s):
          </note>
          <u>
            <seg>
              Herr talman! Min fråga går till Nyamko Sabuni. Jämställdhetsbonusen
              blev en flopp, kan man säga. Regeringen införde jämställdhetsbonusen
              för att förbättra förutsättningarna för jämställdhet och trycka
              på så att fler föräldrar skulle dela mer lika på föräldraledigheten.
              Det var ett förslag som vi socialdemokrater också kunde se var
              ett sätt att öka pappornas uttag av föräldraledighet. Men vi tyckte
              att reglerna var krångliga och fel.
            </seg>
          </u>
          <u>
            <seg>
              Nu visar det sig att endast 30 föräldrar har ansökt om att få
              jämställdhetsbonus. Man kan fundera på om orsaken är de krångliga
              reglerna och om man har upplyst föräldrarna tillräckligt bra.
              Kommer jämställdhetsministern att ändra eller se över regelverket
              så att det blir enklare och så att bonusen inte kommer att betalas
              ut som ett skatteavdrag som föräldrarna först kan få efter ett
              halvår eller ett år?
            </seg>
          </u>
          <note type="speaker">
            Anf. 47 Integrations- och jämställdhetsminister NYAMKO SABUNI
            (fp):
          </note>
          <u>
            <seg>
              Herr talman! Det är att gå händelserna i förväg att säga att
              jämställdhetsbonusen är en flopp. Eftersom den inte har gällt
              speciellt länge kan man inte göra den typen av utvärdering ännu.
            </seg>
          </u>
          <u>
            <seg>
              Är det krångligt? Nej, men jag tror att det är en nackdel att
              man får ersättningen först senare. Om man kan ändra på det är
              det nog bra. Det är något man kan titta på i samband med att man
              utvärderar utfallet av hur jämställdhetsbonusen har använts.
            </seg>
          </u>
          <u>
            <seg>
              De som nu kom att använda den hade redan bestämt hur de skulle
              dela upp föräldraledigheten. Det är först de föräldrar som får
              barn nu som har haft mer tid att tänka och se möjligheten. De
              kommer antagligen att utnyttja detta i större utsträckning.
            </seg>
          </u>
          <note type="speaker">
            Anf. 48 ANN-CHRISTIN AHLBERG (s):
          </note>
          <u>
            <seg>
              Herr talman! Tack för svaret. Det låter ändå lite lovande.
            </seg>
          </u>
          <u>
            <seg>
              Att förena arbetsliv och familjeliv kan vara väldigt svårt för
              en del, speciellt när barnen är små, men det är en förutsättning
              för jämställdhet.
            </seg>
          </u>
          <u>
            <seg>
              Tycker ministern att regeringen har lyckats bra med att förenkla
              för småbarnsföräldrar?
            </seg>
          </u>
          <u>
            <seg>
              Jag kan ge några exempel. Jämställdhetsbonusen kan vara krånglig
              och man får pengarna långt senare.
            </seg>
          </u>
          <u>
            <seg>
              Det är VAB-intyg som ska hämtas och sändas in av föräldrarna.
              Det tar också tid från personalen på förskolan.
            </seg>
          </u>
          <u>
            <seg>
              Vi har en a-kassa som i högsta grad påverkas av om man har barn
              vid rätt tid i sin a-kasseperiod eller om man har vårdat sina
              sjuka barn.
            </seg>
          </u>
          <u>
            <seg>
              Det måste vara enkelt så att föräldrarna kan ägna mer tid åt
              sina barn i stället för att kontrollera alla konstiga och svåra
              regler. Det måste ges möjlighet till ett jämställt arbetsliv som
              går att förena med ett jämställt familjeliv.
            </seg>
          </u>
          <u>
            <seg>
              Kommer jämställdhetsministern att arbeta för att se över de knasiga
              och knäppa förändringar som regeringen har gjort som inte gagnar
              jämställdheten?
            </seg>
          </u>
          <note type="speaker">
            Anf. 49 Integrations- och jämställdhetsminister NYAMKO SABUNI
            (fp):
          </note>
          <u>
            <seg>
              Herr talman! Så länge man får ersättning från staten måste man
              ju kunna redovisa varför och när man ska få ersättningen. Föräldrar
              måste alltid anmäla när de är föräldralediga. De måste anmäla
              när de vabbar. De måste anmäla för att över huvud taget få ut
              ersättning oavsett anledning.
            </seg>
          </u>
          <u>
            <seg>
              Det är inte något nytt som har införts med denna regering. Sådant
              är regelverket. Jag vet inte hur man skulle kunna veta vem som
              ska ha vilken ersättning, vid vilken tid och i vilken om fattning
              om man inte redovisar de uppgifter som är relevanta för att ersättningen
              ska kunna betalas ut.
            </seg>
          </u>
          <note>
            Tillgången till skolsköterskor
          </note>
          <note type="speaker">
            Anf. 50 EVA JOHNSSON (kd):
          </note>
          <u>
            <seg>
              Herr talman! Min fråga går till utbildningsminister Jan Björklund.
            </seg>
          </u>
          <u>
            <seg>
              Vi har under den senaste tiden läst i många tidningar om väldigt
              stora skillnader i tillgången till skolsköterskor inom olika rektorsområden
              i olika delar av landet.
            </seg>
          </u>
          <u>
            <seg>
              Som exempel kan nämnas att det finns vissa områden i Malmö där
              en skolsköterska har ansvar för 900 barn. Skillnaderna mellan
              olika rektorsområden är mycket stora om man gör en jämförelse
              som baserar sig på enskilda skolor.
            </seg>
          </u>
          <u>
            <seg>
              Enligt skolsköterskornas riksförening ska en skolsköterska ansvara
              för maximalt 400 barn. Barnombudsmannen är mycket oroad och kritisk
              mot hur skolhälsovården fungerar, framför allt när det gäller
              de oacceptabelt stora skillnaderna mellan olika skolor. Den oron
              delar verkligen vi kristdemokrater.
            </seg>
          </u>
          <u>
            <seg>
              Min fråga till utbildningsministern är: Vilka åtgärder är ministern
              beredd att vidta för att ge våra unga det stöd och den hjälp som
              de så väl behöver?
            </seg>
          </u>
          <note type="speaker">
            Anf. 51 Utbildningsminister JAN BJÖRKLUND (fp):
          </note>
          <u>
            <seg>
              Herr talman! Tack för frågan. Skolsköterskorna och skolhälsovården
              är, enligt min uppfattning, en viktig del i skolan. Huvuddelen
              av eleverna kommer mycket lite i kontakt med skolhälsovården,
              men för den grupp som kommer i kontakt med den mycket är den viktig.
            </seg>
          </u>
          <u>
            <seg>
              Orden skolsköterska och skolhälsovård låter ju som om detta i
              första hand är en medicinsk institution. Så var det tidigare.
              Ursprungligen inrättades detta för 100 år sedan för att barnen
              skulle avlusas i skolan. Numera har skolsköterskan i huvudsak
              en kurativ funktion. Unga tonårstjejer går in till skolsköterskan
              och säger att de har ont i magen, men i själva verket är det något
              annat problem man vill diskutera med skolsköterskan. På det sättet
              fångas andra problem upp.
            </seg>
          </u>
          <u>
            <seg>
              Skolsköterskorna är viktiga.
            </seg>
          </u>
          <u>
            <seg>
              Då kommer vi till nästa fråga. Hur mycket ska staten reglera
              detta? Jag är beredd att reglera, men tyvärr är det inget annat
              parti i riksdagen som är det. Vi får se var det landar så småningom.
              Det är ju en skollagsfråga. Jag skulle vilja ha regler som är
              tydligare och rakare när det gäller allas rätt till tillgång till
              skolsköterska.
            </seg>
          </u>
          <note type="speaker">
            Anf. 52 EVA JOHNSSON (kd):
          </note>
          <u>
            <seg>
              Herr talman! Tack för svaret, ministern. Det var tydligt och
              bra. Det är en viktig signal från ministern.
            </seg>
          </u>
          <u>
            <seg>
              Det är naturligtvis bra att frågan behandlas inom det pågående
              skollagsarbetet där den hör hemma.
            </seg>
          </u>
          <u>
            <seg>
              Folkhälsoinstitutets rapport bekräftar att det är en oroande
              utveckling bland våra unga. Vi behöver samla många krafter för
              att hjälpa och stötta våra unga på alla möjliga områden.
            </seg>
          </u>
          <u>
            <seg>
              Jag vill ställa en följdfråga till ministern med anledning av
              svaret.
            </seg>
          </u>
          <u>
            <seg>
              Ministern understryker att det är en viktig fråga och att han
              är beredd att verkligen understryka vikten av den i det fortsatta
              arbetet. Skulle ministern kunna tänka sig en miniminivå för att
              säkra det stöd som så många unga upplever att de inte får men
              behöver inom elevhälsovården?
            </seg>
          </u>
          <note type="speaker">
            Anf. 53 Utbildningsminister JAN BJÖRKLUND (fp):
          </note>
          <u>
            <seg>
              Herr talman! Jag tycker att man ska ha en tydligare skrivning
              än i dag i skollagen när det gäller tillgången till skolsköterskor
              och skolhälsovård. Det har jag förut sagt offentligt. Att däremot
              utforma sådana regler att det ska vara en skolsköterska på ett
              visst antal elever innebär stora svårigheter. Man skulle kunna
              utforma allt möjligt på det sättet.
            </seg>
          </u>
          <u>
            <seg>
              Det måste finnas utrymme för att göra olika. På en skola kan
              behovet vara mycket större än på en annan skola.
            </seg>
          </u>
          <u>
            <seg>
              Den första frågan är om det över huvud taget ska regleras tydligare
              än i dag. Det har jag offentligt sagt att jag tycker. Nu processas
              en skollag i regeringen och så småningom i riksdagen. Det är där
              vi får ta ställning till detta och göra en bedömning.
            </seg>
          </u>
          <u>
            <seg>
              En intresseförening eller fackförening, som Eva Johnsson hänvisar
              till, vill gärna ha den typen av reglering. Riksdagen har generellt
              avstått från att säga att det ska vara en på ett visst antal elever.
              Jag tror att vi ska avstå från det, men en tydligare reglering
              än i dag är jag beredd att medverka till.
            </seg>
          </u>
          <u>
            <seg>
              Bostadsbyggandet
            </seg>
          </u>
          <note type="speaker">
            Anf. 54 CHRISTINA OSKARSSON (s):
          </note>
          <u>
            <seg>
              Herr talman! Jag vill ställa min fråga till bostadsminister Odell.
            </seg>
          </u>
          <u>
            <seg>
              Problemen växer sig allt större på bygg- och bostadsmarknaden
              samtidigt som varslen ökar och arbetslösheten riskerar att nå
              historiskt höga nivåer.
            </seg>
          </u>
          <u>
            <seg>
              Enbart inom byggbranschen ser vi en omfattande arbetslöshet och
              20 000 jobb riskerar att försvinna redan i år. Vi vet att det
              samtidigt finns stora upprustningsbehov i miljonprogrammens bestånd
              och en skriande bostadsbrist som inte minst drabbar unga människor
              och alla dem som tvingas flytta för att det inte finns arbete
              på hemorten.
            </seg>
          </u>
          <u>
            <seg>
              Boverket har i sina beräkningar redovisat att bostadsbyggandet
              kommer att halveras. Endast 6 000 hyresrätter kommer att påbörjas
              under 2009.
            </seg>
          </u>
          <u>
            <seg>
              Tycker inte bostadsminister Odell att det är dags att den borgerliga
              regeringen kommer med förslag som kan få fart på byggandet så
              att människor kan få jobb och slippa vara hemlösa?
            </seg>
          </u>
          <note type="speaker">
            Anf. 55 Statsrådet MATS ODELL (kd):
          </note>
          <u>
            <seg>
              Herr talman! Den finansiella krisen som började just inom bolånesektorn
              i USA har nu spritt sig och är en farsot som går fram över hela
              världen. I Sverige drabbas vi faktiskt extra hårt på grund av
              vår näringsstruktur och på grund av att vi i Sverige livnär oss
              på att förädla skog och järn. Maskininvesteringar är det första
              man skjuter upp i den här typen av kris.
            </seg>
          </u>
          <u>
            <seg>
              Det har också drabbat byggindustrin. Christina Oskarsson har
              faktiskt fel när hon säger att den ska halveras. Boverkets indikator
              säger att det ska byggas 18 000 bostäder nästa år. Om det sker
              under denna djupa lågkonjunktur är det faktiskt ett styrketecken
              som visar på att det finns en chans att det kan öka efteråt.
            </seg>
          </u>
          <u>
            <seg>
              Just nu ser det väldigt mörkt ut. Det beror på att både producenter
              och köpare av bostäder väntar på grund av den stora osäkerhet
              som råder för närvarande.
            </seg>
          </u>
          <note type="speaker">
            Anf. 56 CHRISTINA OSKARSSON (s):
          </note>
          <u>
            <seg>
              Herr talman! Jag vet inte vilken statistik Mats Odell har läst.
              Det här är den senaste vi har fått från Boverket.
            </seg>
          </u>
          <u>
            <seg>
              Jag läste i en tidning att Mats Odell har varit på besök hos
              Livets Ord och pratat bostadspolitik och att bostadsministern
              vill bygga oss ur den ekonomiska krisen samt uttalat att det nu
              är gyllene tider att bygga hyresrätter. Det tycker jag låter jättebra.
            </seg>
          </u>
          <u>
            <seg>
              På det mötet har Mats Odell enligt tidningen beskrivit den tidigare
              bostadspolitiken som sovjetisk. Jag antar att han syftar på att
              socialdemokratisk investeringspolitik ledde till att det under
              den förra mandatperioden byggdes över 120 000 lägenheter.
            </seg>
          </u>
          <u>
            <seg>
              Jag har sett en 70-procentig nedgång sedan högerregeringen tillträdde.
              Jag tycker att Mats Odell står passiv när byggnadsarbetarna varslas
              och bostadsköerna blir allt längre.
            </seg>
          </u>
          <u>
            <seg>
              Vill du inte lyssna på mig, så lyssna på Boverket.
            </seg>
          </u>
          <u>
            <seg>
              När kommer byggandet i gång?
            </seg>
          </u>
          <note type="speaker">
            Anf. 57 Statsrådet MATS ODELL (kd):
          </note>
          <u>
            <seg>
              Herr talman! Jag vet inte vad Christina Oskarsson har för uppgifter.
              I den byggindikator som publicerades av Boverket den 19 mars anser
              man att det kommer att byggas 18 000 bostäder. Det är faktiskt
              inte så illa i en sådan lågkonjunktur som vi är inne i. Det är
              mer än varje år mellan åren 1994 och 1999, för att ta ett exempel.
            </seg>
          </u>
          <u>
            <seg>
              Sverige har faktiskt ett jättestort problem för vi har haft en
              bostadspolitik som har lett till att vi under de senaste 25 åren
              har byggt hälften så många bostäder här som man har gjort i resten
              av Norden.
            </seg>
          </u>
          <u>
            <seg>
              En sak är alldeles uppenbar, nämligen att det just nu är ett
              gyllene tillfälle att börja bygga bostäder. Det förekommer också
              en hel del planering, och det kommer att komma i gång bostadsbyggen
              också under denna djupa lågkonjunktur. Det beror bland annat på
              att byggkostnaderna har gått ned ganska kraftigt jämfört med hur
              det var när vi hade det absolut högsta byggandet.
            </seg>
          </u>
          <u>
            <seg>
              Men jag ser fram emot att de åtgärder som regeringen har vidtagit
              kommer att ge effekt.
            </seg>
          </u>
          <u>
            <seg>
              Skatteunderlaget i kommunerna
            </seg>
          </u>
          <note type="speaker">
            Anf. 58 GUNNAR ANDRÉN (fp):
          </note>
          <u>
            <seg>
              Herr talman! Jag har en fråga till statsrådet Torstensson, dock
              från en helt annan utgångspunkt än Christina Oskarssons fråga.
              Jag tror att vi är många som är bekymrade över att kommunernas
              ekonomi försämras. Då kan man be om mer bidrag, men man kan också
              se det från den andra sidan och vara bekymrad över att skatteunderlaget
              minskar.
            </seg>
          </u>
          <u>
            <seg>
              Min fråga är: Vad kan staten göra när det gäller att tidigarelägga
              kommunala och statliga investeringar för att se till att skatteunderlaget
              i kommunerna hålls uppe? Jag tror att det är en väldigt viktig
              fråga. Inte bidrag utan mer jobb det är det som ger mer välfärd
              i det här landet.
            </seg>
          </u>
          <note type="speaker">
            Anf. 59 Statsrådet ÅSA TORSTENSSON (c):
          </note>
          <u>
            <seg>
              Herr talman! Tack för frågan, Gunnar Andrén! Det är med tanke
              på den ekonomiska situation som vi befinner oss i nu som regeringen
              har valt att prioritera just infrastruktur och tidigarelägga och
              göra närtidssatsningar år 2009 och 2010. Det handlar om åtgärder
              på väg- och järnvägssidan och projekt som här och nu kan genomföras
              och verkställas. Det är egentligen det som vi kan finna i alla
              delar av landet. Vi har tillfört nya resurser, och vi skapar förutsättningar
              för att vidta åtgärder där det är som flest flaskhalsar och där
              det är som mest komplicerat för tågpendlarna att komma i tid.
              Därför har vi prioriterat Stockholm, Göteborg och Malmö när vi
              har vidtagit åtgärder på järnvägsinfrastrukturen.
            </seg>
          </u>
          <note type="speaker">
            Anf. 60 GUNNAR ANDRÉN (fp):
          </note>
          <u>
            <seg>
              Herr talman! Jag tror att det är väldigt viktigt att komma ihåg
              att om man har 100 personer i sysselsättning ger det kommunen
              mellan 5 och 10 miljarder mer i skatteintäkter.
            </seg>
          </u>
          <u>
            <seg>
              Därför vill jag fråga: Vad kan man göra mer för att förenkla
              och driva på processen så att till exempel inte överklaganden
              i både statliga och kommunala sammanhang förhindrar att projekt
              kommer i gång? Jag tror att det i denna situation är särskilt
              angeläget att man gör detta.
            </seg>
          </u>
          <note type="speaker">
            Anf. 61 Statsrådet ÅSA TORSTENSSON (c):
          </note>
          <u>
            <seg>
              Herr talman! Jag ska fortsätta med att säga att det är just detta
              arbete som nu pågår intensivt. De projekt som är möjliga att påbörja
              2009 och 2010 påbörjas. En del av dem är överklagade. Det är processer
              som i många sammanhang kan ta lång tid.
            </seg>
          </u>
          <u>
            <seg>
              Från regeringens sida har vi just prioriterat och vidtar åtgärder
              inom departementet det som vi kan ansvara för just i syfte att
              korta handläggningstider och för att komma fram till beslut när
              det gäller de överklagandeprocesser som hanterar de projekt som
              är aktuella nu.
            </seg>
          </u>
          <u>
            <seg>
              Jag vill återkomma till att de projekt som vi har prioriterat
              har till syfte att stärka arbetsmarknadsregionerna och arbetsmarknadspendlingen
              för att möta det som Gunnar Andrén efterlyser, nämligen möjligheter
              för människor att bo på ett ställe och arbeta någon annanstans,
              så att arbetspendlingen fungerar och så att man till exempel kan
              vara trygg med att tågen kommer i tid.
            </seg>
          </u>
          <u>
            <seg>
              Finansieringen av infrastrukturen
            </seg>
          </u>
          <note type="speaker">
            Anf. 62 PIA NILSSON (s):
          </note>
          <u>
            <seg>
              Herr talman! Jag har en fråga till Åsa Torstensson. Ska kommuner
              och landsting tvingas fortsätta att betala miljardbelopp till
              statlig infrastruktur som vägar, järnvägar, slussar och annat
              nu när skatteintäkterna minskar och runt 20 000 förskollärare,
              gymnasielärare, undersköterskor och annan välfärdspersonal riskerar
              att bli arbetslösa?
            </seg>
          </u>
          <u>
            <seg>
              När jag ställde samma fråga till statsministern här i kammaren
              för drygt en månad sedan svarade han med en uppmaning till alla
              aktiva i kommuner och landsting, nämligen att de skulle säkerställa
              resurserna till kärnverksamheterna och låta annat få stå tillbaka.
            </seg>
          </u>
          <u>
            <seg>
              Innebär det att infrastrukturministern också har tänkt om och
              nu delar statsministerns åsikt om att kommuner och landsting inte
              ska tvingas att betala statlig infrastruktur?
            </seg>
          </u>
          <note type="speaker">
            Anf. 63 Statsrådet ÅSA TORSTENSSON (c):
          </note>
          <u>
            <seg>
              Herr talman! Jag tackar Pia Nilsson för frågan eftersom det i
              allra högsta grad är en berättigad fråga med tanke på den situation
              som många befinner sig i. Jag tror att det är viktigt att se de
              åtgärdsplaner och det arbete som nu pågår ute i regioner och i
              kommuner i syfte att planera fram till år 2021. Vi måste ha det
              perspektivet eftersom infrastruktur tar oerhört lång tid att planera.
              Med tanke på det arbete som jag har initierat, och egentligen
              kanske har kopierat från tidigare regeringar när det gäller hur
              man har finansierat till exempel infrastruktur i och kring Stockholm,
              så är medfinansiering inget nytt i sig, men det är en viktig del
              att ha med i det arbete som nu pågår i fråga om planering för
              vägar och järnvägar.
            </seg>
          </u>
          <u>
            <seg>
              Under hösten kommer vi att få ett underlag från verken där vi
              kan se hur arbetet med medfinansiering från kommuner och regioner
              eller vägavgifter kan vara en del i att få fram ytterligare nya
              resurser för alla de investeringsbehov som finns runt omkring
              i landet.
            </seg>
          </u>
          <note type="speaker">
            Anf. 64 PIA NILSSON (s):
          </note>
          <u>
            <seg>
              Herr talman! Jag fick inget svar på frågan om Åsa Torstensson
              delar statsministerns synpunkt att satsa på kärnverksamhet och
              låta annat stå tillbaka.
            </seg>
          </u>
          <u>
            <seg>
              Vi har klart för oss att varje miljon som kommunen måste satsa
              på vägar betyder mindre resurser till förskolan, till gymnasieskolan
              och till äldreomsorgen. Varje miljon som landstinget måste betala
              för statliga järnvägar betyder mindre resurser till sjukvård.
              Det blir färre läkare och färre sjuksköterskor.
            </seg>
          </u>
          <u>
            <seg>
              Tycker Åsa Torstensson verkligen att det är rimligt att vi ska
              ta resurser från kärnverksamheterna, som inte minst alla dessa
              gymnasieklasser som sitter på åhörarläktaren i dag sannolikt kommer
              att få märka av i form av färre lärare? Är det rimligt, minister
              Torstensson?
            </seg>
          </u>
          <note type="speaker">
            Anf. 65 Statsrådet ÅSA TORSTENSSON (c):
          </note>
          <u>
            <seg>
              Herr talman! Jag ska ta ett exempel. Vi har en kommun som vill
              ha loss en attraktiv tomt som vägen går rakt igenom. Den är attraktiv
              för byggande, något som Mats Odell alldeles nyligen svarade på
              en fråga om. Det handlar om tomter som har ett oerhört tydligt
              värde för kommunerna. I det sammanhanget har kommunfullmäktige
              gjort ett val att det är rimligt att man medfinansierar en ny
              bro till exempel i syfte att få loss denna markbit som man i sin
              tur kan tjäna pengar på och exploatera.
            </seg>
          </u>
          <u>
            <seg>
              Det är den formen av beslutsfattande som ska ske på kommunal
              nivå eftersom det är där som man kan göra avvägningar mellan när
              man ska vara medfinansiär och när man inte ska vara det i syfte
              att hitta en lösning på infrastruktur till gagn för kommuninvånarna
              och ofta också till gagn för ett transportnät eller för ett nationellt
              intresse. Det är det arbetet som nu pågår.
            </seg>
          </u>
          <u>
            <seg>
              Arbetslösheten
            </seg>
          </u>
          <note type="speaker">
            Anf. 66 LUCIANO ASTUDILLO (s):
          </note>
          <u>
            <seg>
              Herr talman! Min fråga går till utbildningsministern.
            </seg>
          </u>
          <u>
            <seg>
              I veckan meddelade arbetsmarknadsministern att han gärna ser
              mer av aktiv arbetsmarknadspolitik för att möta jobbkrisen. Det
              är en välkommen omsvängning från regeringen.
            </seg>
          </u>
          <u>
            <seg>
              Ett växande problem och en växande utmaning är att den andel
              som uppbär försörjningsstöd och som nu vänder sig till Arbetsförmedlingen
              för hjälp ökar dramatiskt. Det beror på att ni både har förstört
              a-kassan och försämrat sjukförsäkringen. Det gör att vi har ett
              dubbelt problem. Vi vet att de som har socialbidrag oftast får
              obefintlig hjälp från Arbetsförmedlingen. Dessutom leder det till
              att jobbkrisen också blir en kvalitetskris inte minst i den svenska
              skolan eftersom kommuner nu tvingas säga upp förskollärare och
              andra lärare.
            </seg>
          </u>
          <u>
            <seg>
              Vilka nya jobbinitiativ kommer nu för att möta den kris som nu
              är på väg att bli en kris också inom välfärden?
            </seg>
          </u>
          <note type="speaker">
            Anf. 67 Utbildningsminister JAN BJÖRKLUND (fp):
          </note>
          <u>
            <seg>
              Herr talman! Den enskilt viktigaste åtgärden för att se till
              att vi har så många jobb som möjligt även när det är lågkonjunktur
              och kris är att det förs en ansvarsfull ekonomisk politik i det
              här landet, annars kommer fler människor att bli arbetslösa. Om
              den här regeringen till exempel inte hade genomfört den politik
              för arbetslinjen som vi genomförde under de första åren hade fler
              människor varit arbetslösa i dag än vad som nu är fallet.
            </seg>
          </u>
          <u>
            <seg>
              Om man genomför den utgiftsexplosion som föreslås av Socialdemokraterna,
              Vänstern och Miljöpartiet kommer fler människor att bli arbetslösa.
            </seg>
          </u>
          <u>
            <seg>
              Människor kommer att bli arbetslösa i den internationella kris
              som nu väller in över Sverige egentligen oavsett vilken politik
              som förs. Vi måste naturligtvis möta detta med olika åtgärder,
              långsiktiga och kortsiktiga. Det är självklart så att också Arbetsförmedlingen
              och olika typer av arbetsmarknadsåtgärder måste kunna öka i volym
              i en sådan situation. Man drar ned på den typen av insatser när
              det är högkonjunktur och färre är arbetslösa, och man ökar ut
              den typen av insatser när det är lågkonjunktur och fler är arbetslösa.
              Det är inget konstigt med det.
            </seg>
          </u>
          <note type="speaker">
            Anf. 68 LUCIANO ASTUDILLO (s):
          </note>
          <u>
            <seg>
              Herr talman! Jag är beredd att hålla med Björklund när det gäller
              att ta ansvar för den ekonomiska politiken. Just därför förefaller
              det mig helt obegripligt att den här regeringen nu lånar pengar
              för att fortsätta att sänka skatten, mest till dem som har det
              bäst. Detta är oerhört allvarligt.
            </seg>
          </u>
          <u>
            <seg>
              I stället för att prioritera välfärdens kärna och se till att
              förskollärare, lärare och omsorgspersonal inte sägs upp väljer
              man att fortsätta att sänka skatten, mest till dem som har det
              bäst för lånade pengar. Detta gör man i stället för att investera
              pengarna i en aktiv arbetsmarknadspolitik och en aktiv jobbpolitik.
            </seg>
          </u>
          <u>
            <seg>
              I dag presenterar vi ett förslag som vi tror skulle kunna möta
              det som jag har tagit upp. Det gäller då att erbjuda dem som uppbär
              försörjningsstöd ett jobbkontrakt och att garantera dem samma
              kvalitet på utbildningsinsatser och professionellt stöd när de
              vänder sig till Arbetsförmedlingen.
            </seg>
          </u>
          <note type="speaker">
            Anf. 69 Utbildningsminister JAN BJÖRKLUND (fp):
          </note>
          <u>
            <seg>
              Herr talman! Frågeställaren lyckas inrymma hela allmänpolitiken
              på en minut. Men jag får kanske koncentrera mig på det som är
              själva kärnan i frågeställningen: prioritering av välfärden. Det
              är oerhört centralt att vi just nu i den här situation kan prioritera
              välfärden.
            </seg>
          </u>
          <u>
            <seg>
              De skattesänkningar som den här regeringen gör har i allt väsentligt
              gått till människor med små eller medelstora inkomster. Enligt
              LO:s egna ekonomer har det bidragit till att fler människor i
              dag har jobb än som annars skulle ha varit fallet.
            </seg>
          </u>
          <u>
            <seg>
              Vidare gäller det prioriteringen av välfärden. Luciano Astudillo
              talar om att nu prioritera skola och förskola. Jag håller helt
              med om det. Men häromdagen kom det en undersökning som visar att
              Luleå kommun ska sparka hundra lärare. Då frågar man mig vad regeringen
              ska göra åt det. Ja, fråga Luleå kommun! Den socialdemokratiska
              ledningen där har just satt sprätt på 200 miljoner till en evenemangsarena
              i Luleå. De har just sagt att denna ska få kosta 15 miljoner om
              året. Lägg de pengarna i stället på skolan och ta ansvar där ni
              styr, Luciano Astudillo!
            </seg>
          </u>
          <u>
            <seg>
              Det småskaliga fisket
            </seg>
          </u>
          <note type="speaker">
            Anf. 70 RUNE WIKSTRÖM (m):
          </note>
          <u>
            <seg>
              Herr talman! Jag har en fråga till jordbruksministern. Som jordbruksministern
              vet befinner sig det svenska småskaliga fisket i en mycket allvarlig
              situation på grund av det regelverk som Fiskeriverket tillämpar.
            </seg>
          </u>
          <u>
            <seg>
              Har man inte torskfisketillstånd har man heller inte tillstånd
              att fiska andra arter, såsom sik, gös, flundra och så vidare.
              Man får nämligen inte använda maskor som är större än 90 millimeter
              om man inte har torskfisketillstånd.
            </seg>
          </u>
          <u>
            <seg>
              Man pratar alltid om att värna det kustnära småskaliga fisket.
              Men allting har hitintills gått i rakt motsatt riktning. Min fråga
              till ministern är om ministern har några funderingar på att ge
              Fiskeriverket i uppgift att medge lättnader i regelverket så att
              vi kan få det småskaliga kustnära fisket att överleva.
            </seg>
          </u>
          <note type="speaker">
            Anf. 71 Jordbruksminister ESKIL ERLANDSSON (c):
          </note>
          <u>
            <seg>
              Herr talman! Jag vill börja med att tacka för frågan. Jag värnar
              om det kustnära fisket, av många skäl. Jag värnar om det av kulturella
              skäl. Jag värnar om det av infrastrukturella skäl. Men kanske
              framför allt värnar jag om det kustnära fisket beroende på att
              det oftast är det mest skonsamma och biologiskt hållbara fisket
              i vårt land.
            </seg>
          </u>
          <u>
            <seg>
              Av det skälet har vi när vi fördelar kvoter i rätt många fall
              avdelat speciella kvoter just för det kustnära fisket så att man
              där inte så att säga blir utestängd av det mer storskaliga fisket.
            </seg>
          </u>
          <u>
            <seg>
              Beträffande de regleringar som speciellt omreglerar den här verksamheten
              och också många andra verksamheter är det myndigheterna som styr
              hur de reglerna ska utformas. Det allmänna uppdraget till våra
              myndigheter är att också se till andra skäl, till exempel sysselsättningsskäl.
            </seg>
          </u>
          <note type="speaker">
            Anf. 72 RUNE WIKSTRÖM (m):
          </note>
          <u>
            <seg>
              Herr talman! Jo, jag vet att det sätts av kvoter för det småskaliga
              fisket; jag är väl medveten om det. Men det eländiga är att när
              man inte har tillstånd att fiska går det inte heller att fiska
              upp de här kvoterna. Framför allt gäller det torsken.
            </seg>
          </u>
          <u>
            <seg>
              Båtar under åtta meter är undantagna från de här regelverken,
              så man får fiska med vilka redskap man vill. En åtgärd som väldigt
              snabbt skulle ge resultat är att öka båtlängden, från åtta meter
              och uppåt. Jag ska inte ange en gräns, men längden bör öka en
              bit. Det ska vara samma regelverk som för en åttametersbåt.
            </seg>
          </u>
          <u>
            <seg>
              Att tvinga ut folk i åttametersbåtar på Östersjön är inte tillrådligt.
              Därför bör båtlängden öka så att man på ett säkert sätt kan utnyttja
              möjligheten att fiska. Men man ska fiska med de möjligheter som
              gäller för en åttametersbåt.
            </seg>
          </u>
          <note type="speaker">
            Anf. 73 Jordbruksminister ESKIL ERLANDSSON (c):
          </note>
          <u>
            <seg>
              Herr talman! Den speciella regelutformning som finns beträffande
              olika verksamheter fisket inkluderat styrs och beslutas av våra
              myndigheter. Regeringen kan inte ta över när det gäller de specialregleringar
              som behövs på olika samhällsområden.
            </seg>
          </u>
          <u>
            <seg>
              Samtidigt säger jag igen att våra myndigheter, förutom när det
              gäller att stifta speciella regelsystem för olika verksamheter,
              har i uppgift att se till att vi får nya företagare och att företag
              kan växa kan anställa, sysselsätta, fler människor. Men det handlar
              också om att nya människor kan komma in i en verksamhet. Detta
              ligger där tillsammans med det uppdrag som man generellt har att
              styra och ställa med speciella regler för verksamheter som vi
              behöver styra och ställa kring i vårt samhälle.
            </seg>
          </u>
          <u>
            <seg>
              Jobben inom kommuner och landsting
            </seg>
          </u>
          <note type="speaker">
            Anf. 74 MONICA GREEN (s):
          </note>
          <u>
            <seg>
              Herr talman! Jag är orolig för jobben och för hur det ska gå
              med dem. Arbetslösheten ökar lavinartat, och ungdomsarbetslösheten
              i Sverige är den näst högsta i hela Europa.
            </seg>
          </u>
          <u>
            <seg>
              I det läget väljer regeringen att inte satsa på kommuner och
              landsting. Därför har jag en fråga till Mats Odell, som ju är
              kommunminister, om hur man i regeringen egentligen tänker när
              man vägrar att se till att kommuner och landsting kan ha kvar
              sin personal sina sjuksköterskor, sina psykologer, sina socialsekreterare,
              sina barnskötare och sin vårdpersonal. När vi kan stärka kvaliteten
              och se till att människor har kvar sina jobb väljer regeringen
              att frysa kommunbidragen och att se till att kommunerna inte kan
              sköta sin verksamhet. Jag tycker att detta är oansvarigt.
            </seg>
          </u>
          <u>
            <seg>
              Socialbidragen ökar, och skatteintäkterna minskar. Kommunerna
              skriker efter mer hjälp från staten, men ni vägrar.
            </seg>
          </u>
          <note type="speaker">
            Anf. 75 Statsrådet MATS ODELL (kd):
          </note>
          <u>
            <seg>
              Herr talman! Den välfärd som förmedlas ute i våra kommuner och
              landsting är välfärdens kärna. Det är där våra gamla föräldrar
              ska få en värdig äldreomsorg. Det är där våra barn och ungdomar
              ska få en bra start i livet.
            </seg>
          </u>
          <u>
            <seg>
              Vi är nu mitt i en väldigt allvarlig ekonomisk kris. Regeringen
              har att se till att våra gemensamma resurser på ett ansvarigt
              sätt räcker under hela krisen. Vi kommer att presentera vår avdömning
              av situationen alla de olika behov som kommer in från olika delar
              av samhället när vi lägger fram den ekonomiska vårpropositionen.
            </seg>
          </u>
          <u>
            <seg>
              Jag tycker nog att Monica Green här sprider en myt om att vi
              har fryst statsbidragen till kommunerna. Ända sedan 1993 har det,
              herr talman, varit så att det från gång till gång är genom beslut
              i denna riksdag som detta läggs fast sedan behoven avvägts gentemot
              andra samhällssektorer. Det här systemet finns alltså sedan 1993.
            </seg>
          </u>
          <note type="speaker">
            Anf. 76 MONICA GREEN (s):
          </note>
          <u>
            <seg>
              Herr talman! Vill Odell att så många människor ska gå ut i arbetslöshet,
              att kvaliteten i kommuner och landsting ska försämras och att
              gymnasieskolor och förskolor ska få en sämre kvalitet samtidigt
              som vi ska få en ny varselvåg? Nu när det är så många andra som
              är arbetslösa eller som riskerar att förlora arbetet finns det
              en möjlighet att satsa på kvaliteten i kommuner och landsting.
            </seg>
          </u>
          <u>
            <seg>
              Mats Odell, du talar om att ni ska vara ansvarsfulla. Men ni
              har ju sänkt skatterna med 80 miljarder och fortsätter att sänka
              skatterna med lånade pengar. Det kallar ni för ansvarstagande!
            </seg>
          </u>
          <u>
            <seg>
              Det borde vara bättre att satsa på välfärdens kärna och att se
              till att människor både har kvar sitt arbete och känner en trygghet
              i att gamla och sjuka tas om hand. Men ni menar att kommunerna
              får klara sig själva. Nej, de ska säga upp personal, och nu ska
              nästa varselvåg komma. Det är oansvarigt av regeringen att göra
              så här!
            </seg>
          </u>
          <note type="speaker">
            Anf. 77 Statsrådet MATS ODELL (kd):
          </note>
          <u>
            <seg>
              Herr talman! Jag uppfattar Monica Greens inlägg som en sorts
              protest mot den princip som i decennier funnits här i riksdagen,
              nämligen att regeringen den 15 april lägger fram en vårproposition.
              Den 15 april är ganska nära, Monica Green!
            </seg>
          </u>
          <u>
            <seg>
              Om det är oansvarigt att vänta till den 15 april med att ge en
              samlad bedömning av detta överlåter jag åt kammarens ledamöter
              och eventuella tittare att bedöma. Det är dock en västanfläkt
              jämfört med det socialdemokratiska budgetförslaget.
            </seg>
          </u>
          <u>
            <seg>
              Herr talman! Jag ska med stort intresse ta del av de alternativ
              till regeringens vårproposition som kommer framöver. Jag kan försäkra
              Monica Green att regeringen tar detta på stort allvar. Man vi
              tar också ansvar för statsfinanserna.
            </seg>
          </u>
          <u>
            <seg>
              Vi kommer att lägga fram en budget. Vi kommer inte att överge
              gamla, sjuka och barn. Vi kommer att ta vårt ansvar. Svaret kommer
              den 15 april. Det är en ansvarig politik.
            </seg>
          </u>
          <note>
            Förebyggande insatser mot våldsbejakande extremism
          </note>
          <note type="speaker">
            Anf. 78 MEHMET KAPLAN (mp):
          </note>
          <u>
            <seg>
              Herr talman! Min fråga är till statsrådet Sabuni.
            </seg>
          </u>
          <u>
            <seg>
              Regeringen uppdrog förrförra året åt Försvarshögskolan och Centrum
              för assymetriska hot- och terrorismstudier att göra en kunskapsöversikt
              om förebyggande insatser mot våldsbejakande extremism och radikalisering.
              I uppdraget ingick att beskriva och att definiera vad som kännetecknar
              våldsbejakande extremism och radikalisering samt att genom fallstudier
              beskriva situationen i såväl Sverige som internationellt.
            </seg>
          </u>
          <u>
            <seg>
              I initialskedet skulle även en beskrivning av de verktyg som
              kan användas för att förebygga våldsbejakande extremism analyseras
              i syfte att bedöma dess effektivitet. Efter en kortare period
              av inledande studier bestämdes i dialog med Integrations- och
              jämställdhetsdepartementet att uppdragets inriktning skulle ändras
              något.
            </seg>
          </u>
          <u>
            <seg>
              Förändringen innebar dels att Malmö skulle utgöra ett pilotprojekt
              och att arbetet skulle handla om att göra en lägesstudie över
              situationen där, dels att erfarenheter från andra europeiska länder
              skulle beaktas. Resultatet blev studien Hot mot demokrati.
            </seg>
          </u>
          <u>
            <seg>
              Min fråga är: Varför ändrade Nyamko Sabuni uppdragets inriktning?
            </seg>
          </u>
          <note type="speaker">
            Anf. 79 Integrations- och jämställdhetsminister NYAMKO SABUNI
            (fp):
          </note>
          <u>
            <seg>
              Herr talman! Precis som Mehmet Kaplan redovisar var uppdraget
              att kolla hur det såg ut på den nationella nivån med muslimsk
              extremism. Det är tre rapporter som är ute på uppdrag. Det är
              en om muslimsk extremisk som vi har fått in, en handlar om vit-makt-miljö,
              och den tredje handlar om autonoma miljöer.
            </seg>
          </u>
          <u>
            <seg>
              Den som skulle utföra uppgiften ansåg att det inte var någon
              mening med att titta på hela landet i stället för att landa på
              ett ställe och också mer kunna göra jämförelser med andra europeiska
              undersökningar som finns. Vi landade därför i Malmö och i Rosengård.
            </seg>
          </u>
          <note type="speaker">
            Anf. 80 MEHMET KAPLAN (mp):
          </note>
          <u>
            <seg>
              Herr talman! Partiföreträdare brukar besöka andra länder för
              att lära sig. Företrädare för Folkpartiet åkte på studieresa till
              Danmark under förra mandatperioden. Det norska Fremskrittspartiets
              studiebesök i stadsdelen Rosengård häromdagen hade föga med studier
              att göra. Det handlade om inrikespolitik, PR, röstfiske inför
              höstens val i grannlandet.
            </seg>
          </u>
          <u>
            <seg>
              Det framgick med önskvärd tydlighet när partiets vice ordförande
              Per Sandgren summerade intrycken från besöket inför medierna.
              Vi fick alla höra bland annat hans svar på frågan om han hade
              sett något nytt att han redan visste mycket om Rosengård innan
              och att han kunde bekräfta att situationen var allvarlig.
            </seg>
          </u>
          <u>
            <seg>
              På frågan om det stämmer att sharialagar råder i Rosengård, som
              partiets ordförande Siv Jensen hade hävdat, svarade vice ordföranden
              att det inte är väsentligt om det i formell mening gör det. Som
              grädde på moset kunde partiets företrädare peka på just rapporten
              om Rosengård där författarna drog slutsatsen att extremismen växer
              i stadsdelen.
            </seg>
          </u>
          <u>
            <seg>
              Min fråga till statsrådet är: Vad ska statsrådet göra för att
              kommande rapporter inte är så tendentiösa och förstör källmaterialet
              som den nuvarande?
            </seg>
          </u>
          <note type="speaker">
            Anf. 81 Integrations- och jämställdhetsminister NYAMKO SABUNI
            (fp):
          </note>
          <u>
            <seg>
              Herr talman! När regeringen lägger ut uppdrag och utredningar
              talar vi inte om hur de ska beskriva den situation som de utreder.
              Vi tar emot utredningar såsom utredaren anser sig ha uppfyllt
              sin uppgift. Sedan är det upp till regeringen att bereda frågan.
              Ibland genomför vi förslagen, ibland har vi också lagt utredningar
              i byrålådor. Jag kommer inte heller fortsättningsvis att diktera
              för en utredare hur den ska utforma sin uppgift. Jag har beställt
              den uppgift som jag får in till Regeringskansliet, och sedan bereder
              jag det därefter.
            </seg>
          </u>
          <u>
            <seg>
              Löneskillnader mellan män och kvinnor
            </seg>
          </u>
          <note type="speaker">
            Anf. 82 MARIANNE WATZ (m):
          </note>
          <u>
            <seg>
              Herr talman! Min fråga riktar sig också till jämställdhetsminister
              Nyamko Sabuni.
            </seg>
          </u>
          <u>
            <seg>
              Det är en fråga som möjligen intresserar kvinnor mer än män och
              som också intresserar mycket unga personer. Jag har den här veckan
              en praoelev, Lucia från Fruängsskolan. Hon och hennes klasskamrater
              har funderat över: Varför har män bättre lön, och hur kommer det
              att bli i framtiden? Jag vill fråga ministern utifrån denna fundering:
              Vad kan ytterligare göras för att vi ska slippa höra rapporteringar
              om osakliga löneskillnader?
            </seg>
          </u>
          <u>
            <seg>
              Jag har ett exempel, och det finns ju många. I ett landsting
              har personaldirektören gått ut i medierna och påstått att det
              finns fem yrkeskategorier där kvinnornas lägre lön är osaklig
              eftersom män med motsvarande arbetsuppgifter har högre lön. Vad
              tror ministern vi ytterligare kan göra så att vi ska slippa dessa
              rapporter?
            </seg>
          </u>
          <note type="speaker">
            Anf. 83 Integrations- och jämställdhetsminister NYAMKO SABUNI
            (fp):
          </note>
          <u>
            <seg>
              Herr talman! Frågan om löneskillnader mellan män och kvinnor
              har många olika förklaringar. Många gånger brukar vi säga att
              det handlar delvis om diskriminering. Men när man lägger upp siffrorna
              på löneskillnader på 1020 procent visar det sig att den del som
              eventuellt kan handla om diskriminering är väldigt liten.
            </seg>
          </u>
          <u>
            <seg>
              JämO, Jämställdhetsombudsmannen som nu övergår till Diskrimineringsombudsmannen,
              gjorde till exempel lönekartläggningar som gällde 750 000 jobb.
              Det var knappt för 1 procent, jag tror att det var 0,7 procent,
              som man såg att man hade diskriminerande löneskillnader.
            </seg>
          </u>
          <u>
            <seg>
              Löneskillnader handlar om bristen på möjlighet som kvinnor har
              i dag att kunna arbeta heltid och kunna vara på sina arbetsplatser
              och utvecklas och kunna göra karriärer. Det har i sin tur historiska
              förklaringar. Det var inte så länge sedan som kvinnor inte hade
              rätt till lönearbete. Det var kanske hundra år sedan.
            </seg>
          </u>
          <u>
            <seg>
              Det är väldigt många olika saker som förklarar det som finns
              i dag. Men vi arbetar för att kvinnor ska kunna vara i yrkeslivet
              och att männen ska kunna ta hand om barn och hem på lika villkor.
            </seg>
          </u>
          <note type="speaker">
            Anf. 84 MARIANNE WATZ (m):
          </note>
          <u>
            <seg>
              Herr talman! Det är klart att det finns väldigt många komponenter.
              Det förhåller sig så att skillnaderna inte är så fruktansvärt
              stora, och de beror på väldigt många saker. Men det finns dock
              osakliga löneskillnader.
            </seg>
          </u>
          <u>
            <seg>
              Man kan kanske tänka sig att man följer frågan. Även om det inte
              finns så enormt mycket så finns de osakliga löneskillnaderna,
              och de bör försvinna. Man kan följa frågan. Det behöver inte vara
              en så jättestor apparat där man har enorma genomgångar. Det kan
              bli ganska besvärligt och tidsödande. Men man kan följa frågan
              genom att partiellt slå ned och göra vissa undersökningar.
            </seg>
          </u>
          <note type="speaker">
            Anf. 85 Integrations- och jämställdhetsminister NYAMKO SABUNI
            (fp):
          </note>
          <u>
            <seg>
              Herr talman! Vi följer situationen, och vi vidtar hela tiden
              åtgärder för att förbättra situationen. Det ena handlar om deltidsarbete.
              Kvinnor arbetar deltid i större utsträckning än män. Vi har sett
              till att fler i dag arbetar heltid än när vi tog över Regeringskansliet.
            </seg>
          </u>
          <u>
            <seg>
              Vi vet att det gäller de statliga monopolen i den offentliga
              verksamheten och i landsting och kommuner. När det har varit monopol
              har det varit svårt för kvinnor att söka sig till andra arbetsgivare.
              Många gånger vet man att man oftast får upp sin lön genom att
              byta arbetsgivare. Det är ett bra sätt att göra det.
            </seg>
          </u>
          <u>
            <seg>
              Vi ser att kvinnor jämfört med männen är chefer i mindre utsträckning.
              Vi inför program inom de statliga verksamheterna för att man ska
              jobba mer systematiskt och också se kvinnors ledarskap och möjligheter
              till ledarskap för att kunna rekrytera dem till chefspositioner.
            </seg>
          </u>
          <u>
            <seg>
              När man jämför i Regeringskansliet ser man ofta att det också
              där förekommer löneskillnader. Det beror på att det är för många
              kvinnliga assistenter och för många manliga chefer. Därför försöker
              vi att se till att få upp fler kvinnor och att fler män ska ta
              assistentjobben.
            </seg>
          </u>
          <note>
            Öppen källkod i den offentliga sektorn
          </note>
          <note type="speaker">
            Anf. 86 KARL SIGFRID (m):
          </note>
          <u>
            <seg>
              Herr talman! Jag har en fråga till statsrådet Mats Odell.
            </seg>
          </u>
          <u>
            <seg>
              I Nederländerna har regeringen påbörjat ett arbete med att sänka
              sina mjukvarukostnader genom att övergå till öppen källkod och
              öppna standarder. Det förväntas innebära stora ekonomiska besparingar
              och bättre konkurrens.
            </seg>
          </u>
          <u>
            <seg>
              Här i Sverige har Rikspolisstyrelsen sparat 200 miljoner enbart
              på övergång till öppen källkod. Det är inte bara en ekonomisk
              fråga. Det är också en fråga om att medborgarna ska kunna ta del
              av offentlig information och kunna kommunicera det offentliga
              utan att behöva köpa viss programvara.
            </seg>
          </u>
          <u>
            <seg>
              Med det som bakgrund kan man tycka att det är anmärkningsvärt
              att en majoritet av svenska kommuner inte klarar av att hantera
              dokument som medborgarna skickar in i officiella dokumentstandarder
              som ODF.
            </seg>
          </u>
          <u>
            <seg>
              Jag undrar vad ministern tänker göra för att förbättra den offentliga
              sektorns kunskap om öppen källkod och öppna standarder.
            </seg>
          </u>
          <note type="speaker">
            Anf. 87 Statsrådet MATS ODELL (kd):
          </note>
          <u>
            <seg>
              Herr talman! Regeringen har i dag på sitt sammanträde på morgonen
              fattat beslut om att inrätta en E-delegation. Det är ett led i
              vårt arbete att förbättra Sveriges position som e-förvaltningsnation.
            </seg>
          </u>
          <u>
            <seg>
              Där har vi halkat ned under ett antal år. Men vår ambition är
              att föra tillbaka Sverige till en ledande position. Det har vi
              gjort bland annat genom denna delegation, som består av generaldirektörerna
              för de här myndigheterna. Den leds av generaldirektören för Skatteverket,
              som är den mest e-förvaltningsinriktade myndigheten. Skatteverket
              använder e-förvaltning väldigt mycket. Ett stort antal myndighetschefer
              finns också med.
            </seg>
          </u>
          <u>
            <seg>
              Vi har dessutom en statssekreterargrupp där statssekreterarna
              på de departement som hanterar e-förvaltningsfrågor finns med.
              Vi har lagt om från Socialdemokraternas politik den så kallade
              24-timmarsstrategin. Den innebar egentligen att man decentraliserade
              e-förvaltningsarbetet ut på myndighetsnivå. Man gav en taktpinne
              till var och en att dirigera med, och till slut stannade musiken.
              Nu har vi tagit tillbaka det här till ett koncernperspektiv. Principen
              med öppen källkod är det som vi nu rekommenderar och som vårt
              arbete utgår ifrån.
            </seg>
          </u>
          <note type="speaker">
            Anf. 88 KARL SIGFRID (m):
          </note>
          <u>
            <seg>
              Herr talman! Jag tackar för svaret. Det finns all anledning att
              välkomna det initiativet.
            </seg>
          </u>
          <u>
            <seg>
              En annan aspekt på frågan om öppen källkod är att vissa svenska
              myndigheter producerar egen källkod. I många fall finns det inget
              hinder för att tillgängliggöra den programvaran med öppna licenser.
              Det skulle öka insynen i myndigheternas system. I vissa fall har
              programkoden också en ekonomisk betydelse för utomstående organisationer
              och företag. Det är också av principiell betydelse att statligt
              utvecklad programvara faktiskt kan betraktas som en allmän nyttighet.
            </seg>
          </u>
          <u>
            <seg>
              Min fråga är: Arbetar regeringen för att släppa myndigheters
              egenutvecklade programkod under öppna licenser?
            </seg>
          </u>
          <note type="speaker">
            Anf. 89 Statsrådet MATS ODELL (kd):
          </note>
          <u>
            <seg>
              Herr talman! Jag kanske inte avslöjar någon större hemlighet
              om jag säger att svaret på den frågan inte är klart. Vi vet inte
              exakt vad det skulle innebära att göra det. Men vi är helt klara
              på en punkt, nämligen att vi ska övergå till att premiera, försöka
              lyfta fram och främja användandet av en öppen källkod i arbetet.
            </seg>
          </u>
          <note type="speaker">
            Anf. 90 TALMANNEN:
          </note>
          <u>
            <seg>
              Därmed var dagens frågestund med statsråden avslutad. Vi tackar
              deltagande statsråd och ledamöter.
            </seg>
          </u>
          <note>
            8 § (forts. från 6 §) Förskolan (forts. UbU7)
          </note>
          <note type="speaker">
            Anf. 91 PATRIK FORSLUND (m):
          </note>
          <u>
            <seg>
              Herr talman! Jag vill inledningsvis poängtera att vi inom alliansen
              bedriver en familjepolitik där vi tar hänsyn till att familjer
              har olika behov. Alla reformer som vi i alliansen har genomfört
              syftar därför till att ge familjer möjlighet att själva forma
              sin egen vardag. Jag törs påstå att vi har ett brett folkligt
              stöd för detta valfrihetsarbete.
            </seg>
          </u>
          <u>
            <seg>
              Därför blir jag mycket förvånad och bekymrad här i dag över bland
              annat Peter Hultqvists anförande tidigare i kammaren. Jag funderar
              på om Peter Hultqvists verklighetsförankring faktiskt är så dålig
              att han själv är omedveten om att Socialdemokraternas egna väljare
              också vill se dessa familjereformer. Jag tror att det finns en
              önskan hos de flesta familjer runt om i landet att själva få bestämma
              mer över den egna familjen.
            </seg>
          </u>
          <u>
            <seg>
              Vi står just nu inför ett gediget reformarbete vad gäller förskolan.
              En rad förändringar görs som syftar till att förstärka och kvalitetssäkra
              den svenska förskolan. Visst den svenska förskolan är redan bra.
              Enligt Svenskt Kvalitetsindex 2007 toppar förskolan återigen listan.
            </seg>
          </u>
          <u>
            <seg>
              Men bra kan alltid bli bättre. Alliansen gör därför en del satsningar
              under mandatperioden för att höja kvaliteten i förskolan. Vi utvecklar
              läroplanen till en mer skolförberedande inriktning. Målet är att
              den ska bli mer pedagogiskt inriktad på lärande vad gäller bland
              annat språk och matematisk utveckling.
            </seg>
          </u>
          <u>
            <seg>
              Vi lägger om förskollärarutbildningen efter det att Socialdemokraterna
              valde att avskaffa den 2001. I dag har det lett till att det är
              svårt att rekrytera nya förskollärare. Dessutom upplever många
              att yrket har förlorat sin status på grund av den reform som vänsterkartellen
              genomförde. Den här regeringen väljer i stället att ge förskollärarutbildningen
              en egen identitet.
            </seg>
          </u>
          <u>
            <seg>
              Alliansregeringen inför nu äntligen även allmän förskola för
              treåringar. Med dagens bestämmelser får inte alla ta del av förskolans
              verksamhet. I och med införandet av förskola för treåringar kommer
              fler barn att få tillgång till pedagogisk verksamhet, och detta
              från och med den 1 juli 2010. Detta tycker vi så klart är glädjande
              då vi vet att förskolan bidrar till att lägga en stabilare grund
              för det framtida lärandet.
            </seg>
          </u>
          <u>
            <seg>
              Herr talman! Alliansen gör också en satsning på kompetensutveckling
              av förskolepersonal en satsning som vi kallar för Förskolelyftet.
              Mellan 2009 och 2011 satsar vi 600 miljoner kronor på vidareutbildning
              av den personal som redan jobbar inom förskolan i dag. Låt mig
              nu poängtera för alla som är här att det här är en satsning som
              den förra regeringen aldrig gjorde. Även om Socialdemokraterna
              nu lägger fram förslag om att kompetensutveckla personalen i förskolan
              var det någonting som de lade åt sidan under förra mandatperioden
              när de själva hade makten.
            </seg>
          </u>
          <u>
            <seg>
              Det är bra att vi nu är överens på den punkten. Vi behöver kompetent
              personal i förskolan för att klara de krav som ställs. Vi tycker
              att det är glädjande att Socialdemokraterna äntligen har förstått
              vikten av kompetensutveckling.
            </seg>
          </u>
          <u>
            <seg>
              Herr talman! Låt mig även passa på att ägna några rader åt den
              kommande barnomsorgspengen, eftersom den är en viktig del i alliansens
              syn på valfrihet. Vänsterkartellen i Sverige tror inte att föräldrar
              själva kan bestämma vilken barnomsorg som passar deras familj
              bäst. Faktum är att man verkar livrädd för att människor ska kunna
              fatta egna beslut. Vänsterkartellen tror att politiker, staten
              och kommunerna är bäst lämpade för detta. Till skillnad från vänsterkartellen
              vet vi i alliansen att varje enskild familj själv är bäst lämpad
              att fatta avgörande beslut som rör den egna familjen. Den rätten
              ska ingen politiker ta ifrån dem.
            </seg>
          </u>
          <u>
            <seg>
              Genom att kommunerna blir skyldiga att i framtiden lämna en check
              till så kallad enskild förskoleverksamhet och skolbarnsomsorg
              skapar vi nu ett system med barnomsorgspeng. Det innebär helt
              enkelt ett bidrag som följer med barnet till en verksamhet som
              föräldrarna själva får välja.
            </seg>
          </u>
          <u>
            <seg>
              Detta kommer att ge flera positiva effekter, tycker vi i alliansen.
              Förutom föräldrars ökade valfrihet kommer det att skapa utrymme
              för nya verksamheter att starta som i högre grad tillvaratar familjernas
              egna behov och önskemål.
            </seg>
          </u>
          <u>
            <seg>
              På den här punkten har jag också noterat i utskottsbetänkandet
              att oppositionen har motionerat om barnomsorg på obekväm arbetstid.
              När vi nu inför barnomsorgspengen skapar det också möjligheter
              för nya förskoleverksamheter. Som utskottet ser det inrymmer det
              även möjligheten för förskolor att ha öppet på obekväm arbetstid.
              Vi tror att efterfrågan kommer att skapa utbudet. Därför ska det
              bli mycket intressant att följa hur oppositionen kommer att rösta
              om förslaget om barnomsorgspeng i framtiden.
            </seg>
          </u>
          <u>
            <seg>
              Herr talman! Vi vet att goda skolresultat många gånger bottnar
              i en väl fungerande förskoleverksamhet. Förskolan är en av de
              viktigaste välfärdsfrågorna, och den lägger grunden till det livslånga
              lärandet. Det är därför alliansen vill höja kvalitetskraven på
              förskolan. Förskolan är även i allra högsta grad en bidragande
              faktor när det gäller att utjämna sociala och ekonomiska skillnader.
            </seg>
          </u>
          <u>
            <seg>
              Det är därför viktigt att höja de pedagogiska visionerna, att
              kvalitetssäkra förskolan, att höja kompetensen hos förskollärarna
              och att förtydliga målen i förskolornas läroplan. Framför allt
              är det viktigt att öka valfriheten för landets föräldrar.
            </seg>
          </u>
          <u>
            <seg>
              Herr talman! Med detta sagt yrkar jag bifall till utskottets
              förslag i betänkandet och avslag på motionerna.
            </seg>
          </u>
          <note type="speaker">
            Anf. 92 PETER HULTQVIST (s) replik:
          </note>
          <u>
            <seg>
              Herr talman! Under den socialdemokratiska regeringsperioden riktade
              man ett statsbidrag till förskolan för att bygga upp personalstorleken
              och för att få ned barngruppernas storlek. Det var någonting som
              den dåvarande högeroppositionen röstade emot. Vi pressade ned
              barnantalet och förbättrade kvaliteten med ert motstånd.
            </seg>
          </u>
          <u>
            <seg>
              Sedan kom ni till regeringsmakten. Under förra året ökade barngruppernas
              storlek något. Nu står kommunerna inför stora besparingar och
              stora nedskärningar. Det här kommer att få effekter också på barngruppernas
              storlek och på kvaliteten i verksamheten.
            </seg>
          </u>
          <u>
            <seg>
              Oavsett hur ni pratar om läroplaner, utbildningssatsningar och
              sådant är den krassa verkligheten ute i förskolorna den att personalen
              snart sitter med ett ökat arbetsbeting, större barngrupper och
              större problem. Ni säger nej till ökade statsbidrag 2009. Beskedet
              för 2010 är synnerligen luddigt och höljt i dunkel.
            </seg>
          </u>
          <u>
            <seg>
              Så ser verkligheten ut. Därför blir det mest ordkaskader när
              man pratar om kvalitet och annat. Vårdnadsbidraget och barnomsorgspengen
              är också sådant som riskerar att successivt dränera förskolan
              på pengar, vilket också till en del bidrar till sämre kvalitet.
            </seg>
          </u>
          <u>
            <seg>
              Varför satsar inte regeringen pengar på kommunerna när behoven
              uppenbarligen är så stora? Varför låter man nedskärningsvågen
              gå över landet? Varför ser man bara på när barngruppernas storlek
              ökar? Varför säger man nej till ett riktat statsbidrag till kommunerna
              så att det verkligen blir mer personal i förskolan? Varför gör
              man detta?
            </seg>
          </u>
          <u>
            <seg>
              Det blir bara ord, Patrik Forslund. Det är pengar som måste fram
              i realiteten, men ni prioriterar de välbeställdas skattesänkningar
              i stället.
            </seg>
          </u>
          <note type="speaker">
            Anf. 93 PATRIK FORSLUND (m) replik:
          </note>
          <u>
            <seg>
              Herr talman! Jag vet inte riktigt var Peter Hultqvist får sina
              siffror ifrån när det gäller barngruppernas storlek. I betänkandet
              har vi tydligt redovisat att under den socialdemokratiska regeringens
              styre ökade antalet inskrivna barn i förskolan mellan 2002 och
              2007. Mellan 2006 och 2007, när vi styrde, har antalet barn per
              årsarbetare ökat från 5,1 till 5,2. Det är ingen jättestor katastrof
              i förskolan på den punkten.
            </seg>
          </u>
          <u>
            <seg>
              Frågan om kommunernas ekonomi återkommer. Vi diskuterade den
              med kommunministern på frågestunden alldeles nyss, och den togs
              även upp i en fråga till Jan Björklund. Kommunerna har det svårt
              just nu, och det gäller även staten. Om tre veckor kommer det
              tydliga och klara besked från alliansregeringen i vårpropositionen
              den 15 april. Det är inte så jättelång tid kvar till dess. Jag
              tycker att det är värt att respektera den tiden. Det är alltså
              tre veckor kvar tills vi får tydliga och klara besked.
            </seg>
          </u>
          <u>
            <seg>
              Något som jag tycker att vi borde diskutera nu är kommunernas
              ansvar. Kommunerna har huvudansvaret för skolan och förskolan.
              Det finns många kommuner som brister när det gäller vad man använder
              pengarna till.
            </seg>
          </u>
          <u>
            <seg>
              Detta är också en fråga som alla tre vänsterpartierna har tagit
              upp i dag. Peter Hultqvist från socialdemokratiskt styrda Borlänge,
              Mats Pertoft från vänsterstyrda Södertälje och Rossana Dinamarca
              från socialdemokratiskt styrda Trollhättan har alla klagat på
              att deras vänsterstyrda hemkommuner sparkar lärare och skär ned
              på välfärden. Men ta det ansvaret hemma då! Se till att pengarna
              går till rätt saker!
            </seg>
          </u>
          <u>
            <seg>
              Precis som Jan Björklund sade tidigare lägger till exempel Luleå
              kommun 200 miljoner kronor på att bygga en ny evenemangshall och
              hockeyarena. Det medför 15 miljoner kronor i ökade driftsbidrag.
              Borlänge, där jag tror att Peter Hultqvist har varit kommunalråd
              i tio år, lägger det här året pengar på att köpa konstgräsplaner
              för 5 miljoner kronor och köper aktier i kommunala vattenparker.
              Ni måste ta det kommunala ansvaret också. Varför ser ni inte till
              det?
            </seg>
          </u>
          <note type="speaker">
            Anf. 94 PETER HULTQVIST (s) replik:
          </note>
          <u>
            <seg>
              Herr talman! För det första bör man vara informerad när man gör
              ett påhopp. Patrik Forslund säger att man köper aktier i kommunala
              vattenparker. Det finns inget aktiebolag att köpa några aktier
              i. Det var en upplysning.
            </seg>
          </u>
          <u>
            <seg>
              Jag utgår från Skolverkets siffror när det gäller barnantalet.
              Där har man kunnat notera att det har blivit en ökning. Jag säger
              också att nu när det kommer skatteprognoser och annat via SKL
              och när man vrider om hela den kommunala ekonomin kommer det en
              våg av nedskärningar runt om i landets kommuner i dag. Detta pågår
              just nu i budgetarbetet. Det här kan du själv konstatera, Patrik
              Forslund, om du följer med i tidningar.
            </seg>
          </u>
          <u>
            <seg>
              Den diskussion som uppstår när man besöker dagisgrupper handlar
              om hur många barn man ska ta in och hur stort detta ska bli. Det
              handlar om pengar i slutändan. Det är pengar som avgör kvalitet.
            </seg>
          </u>
          <u>
            <seg>
              I Svenska Dagbladet finns det rubriker om att samtliga finanspolitiska
              talesmän i högeralliansen säger att det inte blir något 2009.
              Sedan säger man från ministerhåll att vi får vänta till den 15
              april. Men om talesmännen går ut och säger detta, att det inte
              blir något 2009, är det då rätt eller fel? Varför går de ut och
              pratar innan? Varför ger Reinfeldt samma besked i tv i debatten
              med Mona Sahlin? Ni måste bestämma er för när det besked som gäller
              läggs fram. Varför pratar ni om sådant som bara är otydligt?
            </seg>
          </u>
          <u>
            <seg>
              Er kvalitetsdiskussion blir över huvud taget inte trovärdig förrän
              det levereras rejält med pengar från staten till kommunerna så
              att de kan göra någonting när det gäller förskolan och skolan.
              Det handlar om antalet lärare och antalet förskollärare. Det är
              det som avgör kvaliteten och inte allmänna ambitioner och visioner
              som uttalas i Sveriges riksdag. Det är reality som krävs.
            </seg>
          </u>
          <note type="speaker">
            Anf. 95 PATRIK FORSLUND (m) replik:
          </note>
          <u>
            <seg>
              Herr talman! Det är precis som Peter Hultqvist säger. Det är
              reality som krävs. Man får ta ansvar för det man själv ansvarar
              för. Alliansregeringen ansvarar för statsbudgeten. Vi levererar
              en vårproposition den 15 april. Det är tre veckor kvar till dess.
              Där kommer det tydliga besked om vad man kommer att göra för att
              motverka den finansiella krisen.
            </seg>
          </u>
          <u>
            <seg>
              Peter Hultqvists ansvar handlar delvis om hans och hans partis
              leverne i den egna kommunen. Där tar han inget ansvar alls. Där
              lägger man pengarna på att köpa 91 procent av aktierna i Aquapark
              som har gått i konkurs och på att anlägga konstgräsplaner. Luleå
              bygger evenemangshallar och idrottsarenor i stället för att satsa
              pengarna på fler lärare i förskolan.
            </seg>
          </u>
          <u>
            <seg>
              Vi i alliansen satsar på förskolan oavsett vad Peter Hultqvist
              säger. Vi lägger om förskolan så att det blir en egen skolform
              inom ramen för den nya skollagen. Det är något som ni aldrig gjorde.
              Vi ger förskollärarna det pedagogiska ansvaret i förskolan. Det
              är något som ni aldrig vågade göra. Vi utvecklar läroplanen mot
              mer tydlighet när det gäller skolförberedelse. Vi satsar pengar
              på förskollärarutbildningen, som jag sade. Det handlar om 600
              miljoner kronor. Det är någonting som ni inte ville göra under
              era tolv år, men som ni tycker är bra nu. Dessutom har vi också
              tagit initiativ till att tydliggöra förskollärarutbildningen och
              ge den en egen identitet. Vi skickar med pengar till allt detta.
              Det kommer jag att vara stolt över i framtiden.
            </seg>
          </u>
          <note type="speaker">
            Anf. 96 ROSSANA DINAMARCA (v) replik:
          </note>
          <u>
            <seg>
              Herr talman! Det fanns en del att höja på ögonbrynen över. Man
              pratar om familjepolitik när vi ska föra en debatt om förskolan.
              Patrik Forslund pratar gärna om höjd kvalitet samtidigt som grupperna
              växer i skolan. Det finns ett antal varsel som kommer att drabba
              förskolan också. Man pratar sig varm för barnomsorgspengen som
              innebär att man i princip kan använda pengarna till att låta en
              au pair ta hand om barnen i stället.
            </seg>
          </u>
          <u>
            <seg>
              Visst kan man göra sina val som man vill, Patrik Forslund. Frågan
              är om vi ska använda skattebetalarnas pengar till att ha en barnomsorg
              som totalt avviker från den idé som vi hade tidigare, nämligen
              att det ska vara en pedagogiskt planerad verksamhet. Det är allvarligt.
            </seg>
          </u>
          <u>
            <seg>
              Patrik Forslund pekar på de olika kommuner som vi i debatten
              kommer ifrån, men han glömmer att Anders Knape, som är moderat
              ordförande i SKL, ganska högljutt har bett staten om pengar så
              att man kan slippa varslen. Han glömmer också att hans egen statsminister,
              Fredrik Reinfeldt, har deklarerat att det inte blir några pengar
              till kommunerna 2009. Vi behöver inte vänta till vårpropositionen.
              Vi vet redan att det inte kommer några pengar. Det är beklagligt,
              för då vet vi att de varsel som ligger i dag kommer att genomföras
              om ni inte ändrar er de kommande dagarna, men då vore det bra
              att få ett besked innan vårpropositionen, så att man slipper göra
              verklighet av dessa varsel.
            </seg>
          </u>
          <note type="speaker">
            Anf. 97 PATRIK FORSLUND (m) replik:
          </note>
          <u>
            <seg>
              Herr talman! Alliansens förskoleidé går ut på en stärkt kvalitet
              inom förskolan och ökad valfrihet. Jag förstår att Rossana Dinamarca,
              som företrädare för ett vänsterparti som tror att förskolan och
              skolan i stort sett innebär en betongbyggnad från 70-talet där
              man ska spendera ett visst antal timmar varje år, har svårt att
              föra debatten om ökad valfrihet. Vi är för valfrihet. Ni är för
              statlig kontroll. Vi är för att föräldrar och barn ska få välja
              i större utsträckning. Ni vill ha större koll på föräldrarna så
              att det blir lättare att planera för kommunens ekonomi.
            </seg>
          </u>
          <u>
            <seg>
              Vi lägger fram en valfrihetsreform. Vi är stolta över barnomsorgspengen.
              Den kommer inte att rasera kommunernas ekonomi eller planeringsförutsättningar
              eller rasera kvaliteten, utan den kommer att stärka dessa tre
              saker.
            </seg>
          </u>
          <u>
            <seg>
              Jag tycker att det är viktigt att man noterar vänsterkartellens
              diskussionsunderlag. Om inte alliansregeringen skickar med pengar
              har inte heller vänsterkommunerna i Sverige något eget ansvar.
              Då kan man frånsäga sig allt ansvar. Då är det okej att gå med
              förlust. Då är det okej att bränna pengarna på ishockeyhallar
              och konstgräsplaner. Det fungerar inte så. Det var ni som röstade
              för att kommunalisera den svenska skolan på 90-talet. Det medförde
              också att ni skickade med ansvaret till de svenska kommunerna
              för att finansiera kvaliteten i skolan. Det måste ni fortfarande
              stå upp för. Eller hur?
            </seg>
          </u>
          <note type="speaker">
            Anf. 98 ROSSANA DINAMARCA (v) replik:
          </note>
          <u>
            <seg>
              Herr talman! Jag skulle vilja be Patrik Forslund att bespara
              mig flosklerna och i stället svara på frågorna om förskolan.
            </seg>
          </u>
          <u>
            <seg>
              Ni pratar om höjd kvalitet, men tvärtom så urholkar ni hela tanken
              med förskolan. På mitten av 1800-talet påbörjades det som så småningom
              blev en förskola. Men då handlade det mer om omsorg av barn. Man
              tog bara hand om dem, bytte blöja och gav dem mat tills föräldrarna
              kom och hämtade dem. Det är ungefär dit vi är på väg igen. Man
              förkortar lärarutbildningen och man kommer att dela upp lärarutbildningarna
              överlag. Man ger inte pengar till kommunerna så att de kan stärka
              kvaliteten och slippa säga upp personal. Vi har den fria etableringsrätten,
              och återigen, Patrik Forslund, folk får göra vilka val de vill.
              Frågan är vad vi ska använda skattemedel till.
            </seg>
          </u>
          <u>
            <seg>
              Ska vi använda skattemedel till att låta folk välja att ha au
              pairer som tar hand om deras barn i stället? Eller ska vi se till
              att kommunerna faktiskt kan planera för en bra och stark förskoleverksamhet?
              Det är ju det frågan handlar om, och det är det som ni hela tiden
              säger nej till. Varför svarar du inte på det? Är Anders Knape
              helt ute och cyklar när han säger att kommunerna behöver mer pengar?
            </seg>
          </u>
          <u>
            <seg>
              Det är ändå härifrån, från statligt håll, som vi sätter upp mål
              och läroplaner och så vidare. Men då måste vi också skicka med
              resurser så att man har möjlighet att fullfölja dem. Hur ska det
              annars vara möjligt?
            </seg>
          </u>
          <note type="speaker">
            Anf. 99 PATRIK FORSLUND (m) replik:
          </note>
          <u>
            <seg>
              Herr talman! Rossana Dinamarca och Vänsterpartiet pratar om att
              de är för valfrihet. De är för att föräldrar och barn själva ska
              få välja skolgång och barnomsorg. De är bara emot alla förslag
              som leder till ökad valfrihet, och de har inga egna förslag på
              saker som leder till ökad valfrihet. Det är viktigt att komma
              ihåg.
            </seg>
          </u>
          <u>
            <seg>
              Det är andra gången under den här debatten som det förekommer
              otydliga påpekanden om att alliansregeringen har lagt fram någon
              form av förslag om att förkorta förskolelärarutbildningen. Det
              har vi inte gjort. Det har utretts. Det har kommit ett förslag,
              men vi har inte lämnat någon proposition på det förslaget. Det
              finns inga sådana förslag. Jag tycker att man ska vara ärlig när
              man debatterar sakfrågor.
            </seg>
          </u>
          <u>
            <seg>
              Sedan vill jag påpeka att vi faktiskt gör bådeoch. Vi satsar
              på kvaliteten i förskolan från statens håll och vi höjer kvaliteten
              i kommunerna för föräldrar i och med införandet av vårdnadsbidrag
              och barnomsorgspeng till exempel. Som jag sade tidigare gör vi
              förskolan till en egen skolform inom skollagen. Vi ger förskolelärarna
              det pedagogiska ansvaret i förskolan. Vi utvecklar läroplanen
              mot ökad form av skolförberedelser. Vi lägger om förskolelärarutbildningen,
              vilket var något som ni helt raserade 2001. Vi har infört Förskolelyftet
              som höjer kunskaperna för förskolelärare och barnskötare. Och
              vi skickar med pengar till allt det här och stärker valfriheten
              och kvaliteten i förskolan.
            </seg>
          </u>
          <u>
            <seg>
              Vi satsar statliga pengar. Ni använder kommunernas pengar till
              att bygga ishallar.
            </seg>
          </u>
          <note type="speaker">
            Anf. 100 MATS PERTOFT (mp) replik:
          </note>
          <u>
            <seg>
              Herr talman! Det var en ordentlig radda som Patrik Forslund kom
              med. Fortfarande undrar jag dock vilken ishall det var han menade
              att vi hade byggt i Södertälje under det sista året för pengar
              som vi saknar för att vi tar emot hela Sveriges flyktinginvandring
              av kristna från Irak. Men det är en annan sak!
            </seg>
          </u>
          <u>
            <seg>
              Vad jag egentligen vill fråga handlar om det här med barnomsorgspeng
              och nattis eller barnomsorg på obekväm arbetstid.
            </seg>
          </u>
          <u>
            <seg>
              Jag har sett att ni har skrivit några tvetydiga rader från utskottets
              sida om detta. Det var ju redan uppe när vi diskuterade budgeten
              i den här kammaren i december. Jag undrar vad som menas med dessa
              antydningar. Jag har själv varit med och startat nattis i Södertälje.
              Kostnaden per barn är ungefär dubbelt så hög jämfört med en vanlig
              förskoleplats.
            </seg>
          </u>
          <u>
            <seg>
              Har ni infört något slags rättighet till fri dragningsrätt för
              kommunerna i det här fallet oberoende av om kommunerna själva
              har nattis? Eller hur har ni tänkt er detta egentligen? Är det
              någon sorts liten fickpeng man kan få om man tar hand om barnen
              på natten? Vad menar ni med dessa antydningar om att frågan om
              barnomsorg skulle vara löst genom ert förslag till barnomsorgspeng?
              Det skulle jag vilja ha ett förtydligande av, och det jag tror
              jag också att alla, framför allt ensamstående, föräldrar i Sverige
              skulle välkomna.
            </seg>
          </u>
          <note type="speaker">
            Anf. 101 PATRIK FORSLUND (m) replik:
          </note>
          <u>
            <seg>
              Herr talman! Jag får göra ett förtydligande när det gäller ishallar
              i Södertälje. Det kanske inte främst handlar om ishallar i Södertälje,
              utan det kanske i detta fall i stället skulle vara den nya fotbollsplanen.
            </seg>
          </u>
          <u>
            <seg>
              När det gäller barnomsorgspengen vill jag också förtydliga att
              utskottet ställer sig positivt då vi tror att införandet av en
              barnomsorgspeng kan öka valfriheten och mångfalden i förskoleverksamheten
              och skolbarnsomsorgen. Det finns faktiskt en möjlighet att inom
              den ramen kunna starta barnomsorg på obekväm arbetstid.
            </seg>
          </u>
          <u>
            <seg>
              Jag vill också säga att det är okej i dag för alla kommuner som
              vill att starta nattis och barnomsorg på obekväm arbetstid. Det
              här är ett arbete som vi nu diskuterar inom alliansen när vi jobbar
              med den nya skollagen. Vi får se var vi landar när vi kan presentera
              några resultat från de förhandlingarna.
            </seg>
          </u>
          <u>
            <seg>
              Men jag skulle i kammaren här i dag vilja presentera en utredning
              som jag har i min hand och som kommer från riksdagens utredningstjänst.
              Den pekar just på frågan om skolbarnomsorg på obekväm arbetstid.
            </seg>
          </u>
          <u>
            <seg>
              Jag tänker att eftersom vänsterkartellen kommunaliserade skolan
              på 90-talet skickade de också med ansvaret för barnomsorg på obekväm
              arbetstid till kommunerna. Då är det kommunernas ansvar. Ni är
              ju tydligen för barnomsorg på obekväm arbetstid denna mandatperiod.
              Ni var inte det under den förra mandatperioden. Jag kan meddela
              er att utredningen visar att av de kommuner i Sverige som erbjuder
              nattis, som vi kan kalla det, är de flesta borgerligt styrda.
              67 av de kommuner som erbjuder det är borgerligt styrda. 47 är
              s- och v-styrda och 14 stycken har skiftande majoritet. Så det
              handlar även där om ett kommunalt ansvar när det gäller barnomsorg
              på obekväm arbetstid.
            </seg>
          </u>
          <note type="speaker">
            Anf. 102 MATS PERTOFT (mp) replik:
          </note>
          <u>
            <seg>
              Herr talman! Ja, men då kan ju Patrik Forslund lära sig lite
              grann och eftersom det är så många allianskommuner som har barnomsorg
              på obekväm arbetstid skriva in det i den kommande skollagen. Från
              Miljöpartiet kan jag välkomna det.
            </seg>
          </u>
          <u>
            <seg>
              Dessutom borde Patrik Forslund läsa på när det gäller fakta eftersom
              vi bestämde oss för att driva frågan om nattis redan under förra
              mandatperioden.
            </seg>
          </u>
          <u>
            <seg>
              Jag får inget svar på min konkreta fråga om hur i all sin dar
              detta ska gå till. Är det så att ni genom barnomsorgspengförslaget
              inför möjligheten att få betalt för de reella kostnaderna för
              nattis, som är ungefär dubbelt så höga per barn som för en vanlig
              förskoleplats? Har ni gjort det, eller är det någon sorts kaffepeng
              som de som gör det här jobbet ska få?
            </seg>
          </u>
          <u>
            <seg>
              Dessa antydningar gör ju bara att de föräldrar i Sverige som
              har reella problem för att de inte klarar barnomsorgen på natten
              eller under obekväm arbetstid ännu mer vill ha ett svar från er.
              Jag tycker att det är ganska fräckt att antyda sådant här om man
              inte har täckning för det.
            </seg>
          </u>
          <note type="speaker">
            Anf. 103 PATRIK FORSLUND (m) replik:
          </note>
          <u>
            <seg>
              Herr talman! Nu kom det fram att s, v och mp tydligen drev den
              här frågan under den förra mandatperioden. Men man gjorde ingenting
              åt den. Det är precis samma sak som med kvalitetsfrågorna i övrigt
              i förskolan att man är för kompetensutveckling när det gäller
              förskolelärare, men man är inte beredd att lämna några förslag
              eller pengar till det. Man är för valfrihet när det gäller skolbarnomsorg
              och utbildning, men man är emot alla förslag som leder till ökad
              valfrihet för föräldrar. Om det här nu är en så jätteviktig fråga
              för oppositionen i Sverige undrar jag varför ni inte drev igenom
              den under de senaste tolv åren som ni själva hade makten. Det
              kan man ju fråga sig.
            </seg>
          </u>
          <u>
            <seg>
              Vi i utskottet har skrivit i betänkandet att vi tycker att det
              är viktigt att barn och föräldrar erbjuds barnomsorg i den omfattning
              som de behöver. Vi tror att barnomsorgspengen ger föräldrar ökad
              möjlighet att välja ett barnomsorgsalternativ på de tider som
              behövs utifrån deras egna arbetstider. Vi vet att det här problemet
              löses rätt pedagogiskt i många kommuner.
            </seg>
          </u>
          <u>
            <seg>
              Som jag sade är det ett kommunalt ansvar. Som riksdagens utredningstjänst
              pekar på är de flesta kommuner som erbjuder barnomsorg på obekväm
              arbetstid borgerligt styrda och inte miljöpartistiskt styrda.
            </seg>
          </u>
          <note type="speaker">
            Anf. 104 Andre vice talman BIRGITTA SELLÉN (c):
          </note>
          <u>
            <seg>
              Herr talman! Vi vill ta till vara barns nyfikenhet och lust att
              lära.
            </seg>
          </u>
          <u>
            <seg>
              Vi vill stärka förskolans kunskapsuppdrag för att ge alla barn
              en bra skolstart.
            </seg>
          </u>
          <u>
            <seg>
              Dessutom är en kvalitetsmässigt bra förskola en trygghet för
              både barn och föräldrar.
            </seg>
          </u>
          <u>
            <seg>
              Känns texten igen? Den skulle kunna vara hämtad ur Centerpartiets
              familjeprogram, men den är faktiskt hämtad ur reservation 10 av
              Socialdemokraterna och Vänsterpartiet.
            </seg>
          </u>
          <u>
            <seg>
              Den kunde vara skriven av vilket parti som helst, för det är
              en beskrivning som vi alla står bakom, eller hur?
            </seg>
          </u>
          <u>
            <seg>
              Kvalitetsarbetet är ett arbete som delvis pågått sedan läroplanen
              för förskolan kom 1998, där man skriver om mål, uppföljning och
              utvärdering. Nationellt krav att jobba med kvalitetsarbetet kom
              däremot först 2005. Myndigheten för skolutveckling har sedan gjort
              utvärderingar om hur kvalitetsarbetet fungerar och där kommit
              fram till att läroplanen behöver förtydligas.
            </seg>
          </u>
          <u>
            <seg>
              Därför, herr talman, har alliansen sagt att detta ska ske. Det
              är en naturlig följd, en läroplan behöver ses över efter de första
              tio årens barnsjukdomar. Då har man sett och lärt vad som behöver
              klarläggas i läroplanen, och man kan göra många av de förtydliganden
              och förbättringar som behövs. En viktig punkt är att vi i alliansen
              vill främja barnens utveckling i förskolan, och därför vill vi
              bland annat stärka förskolans pedagogiska uppdrag, som även oppositionens
              representanter har varit inne på i sina anföranden.
            </seg>
          </u>
          <u>
            <seg>
              Alla oppositionspartierna kräver kompetensutveckling för förskollärare.
              Det är bra, för det gör vi också. Det påpekade regeringen redan
              i budgetpropositionen i höstas. Vi har avsatt 600 miljoner under
              tre år, det vill säga 200 miljoner per år till Förskolelyftet,
              som Patrik Forslund nämnde i sitt anförande. Men repetition är
              kunskapens moder, så det kanske tål att sägas en gång till. Propositionen
              kommer den 2 april, alltså om en vecka. Vi vill kompetensutveckla
              förskollärare och barnskötare.
            </seg>
          </u>
          <u>
            <seg>
              I reservation 11 säger Socialdemokraterna: När föräldrarna vill
              börja jobba ska det finnas en förskola av hög kvalitet. Självklart,
              säger vi i allansen.
            </seg>
          </u>
          <u>
            <seg>
              Vidare står det i den reservationen: Ett stort orosmoln är att
              regeringen infört ett kommunalt vårdnadsbidrag. Med det sjunker
              skatteintäkter när människor väljer att stanna hemma i stället
              för att arbeta. Vårdnadsbidraget kan innebära att personaltätheten
              minskar och grupperna blir större.
            </seg>
          </u>
          <u>
            <seg>
              Det är för oss i Centerpartiet ett orosmoln som är svårt att
              förstå. Då får man väl rätta mun efter matsäck. Det handlar om
              planering. Varje kommun måste ju ha en överblick över hur många
              barn som ska börja förskolan, och man får anpassa resurserna efter
              det. Förskoleverksamheten är en kommunal angelägenhet som kommunerna
              ska och kan organisera.
            </seg>
          </u>
          <note>
            Herr talman! I januari 2009 överlämnade regeringen propositionen
            Barnomsorgspeng och allmän förskola även för treåringar . I den
            tillgodoses det mesta av vad oppositionen kräver i sina motioner
            i det sjupunktsprogram som Peter Hultqvist nämnde i sitt anförande.
            Exempel på punkterna är:
          </note>
          <u>
            <seg>
              Trots att propositionen kom i januari har oppositionen valt att
              lämna flera reservationer. Det måste kännas som att slå in öppna
              dörrar.
            </seg>
          </u>
          <u>
            <seg>
              Centerpartiet har under många år arbetet för att öppen förskola
              och parklekar ska erbjudas i kommunerna. Det är bra verksamheter
              för de föräldrar som väljer att inte placera sina barn i förskolan
              i tidig ålder. De kontakter med andra barn som är så viktiga för
              barn i förskoleåldrarna kan man få i den öppna förskolan. Dessutom
              är det värdefullt för föräldrar att träffa andra föräldrar som
              de kan utbyta erfarenheter med.
            </seg>
          </u>
          <u>
            <seg>
              I det betänkande vi nu debatterar kan jag läsa i en socialdemokratisk
              motion att man vill göra satsningar på dessa verksamheter, vilket
              jag tycker är bra när jag läser med mina centerpartistiska ögon
              men som jag inte får att gå ihop med det samhälle som Socialdemokraterna
              vill se.
            </seg>
          </u>
          <u>
            <seg>
              Herr talman! Socialdemokraterna säger att alla barn ska gå i
              förskola och att alla föräldrar ska gå tillbaka till arbetet snabbt
              efter barnledigheten så att samhället får in skattepengar. Samtidigt
              motionerar en ledamot om att man ska göra satsningar på parklek
              och öppen förskola. Dessa är för övrigt verksamheter som kommunerna
              ansvarar för, inte vi. Men det är verksamheter som vi från Centerpartiets
              sida gärna stöttar och som är bra för föräldrar som vill välja
              sin barnomsorg själva. Jag hoppas att jag får en förklaring till
              hur de olika förslagen går ihop.
            </seg>
          </u>
          <u>
            <seg>
              Herr talman! I propositionen Barnomsorgspeng och allmän förskola
              även för treåringar föreslår vi i alliansen ett införande av barnomsorgspeng.
              Det ger föräldrarna valfrihet, inte minst när det gäller barnomsorgsalternativ
              på de tider som behövs utifrån föräldrarnas arbetstider. Det innebär
              exempelvis att om föräldrar på grund av sina arbetstider behöver
              barnomsorg under kvällar och nätter och den egna kommunen inte
              erbjuder nattdagis kan man välja att placera sitt barn i en annan
              kommun som erbjuder dessa möjligheter. Valfrihet är värdefullt
              för föräldrar för att få livspusslet att gå ihop.
            </seg>
          </u>
          <u>
            <seg>
              Slutligen, herr talman, vill jag kommentera oppositionens förslag
              om att förskolan ska undervisa i engelska.
            </seg>
          </u>
          <u>
            <seg>
              Visst är det väldigt bra i den globaliserade värld vi lever i
              att behärska flera språk. Många barn lever i familjer där föräldrarna
              har olika modersmål, och barnet lär sig två språk från livets
              start. Det är en fantastisk rikedom för dessa barn. Men jag ser
              en skillnad i att växa upp i en tvåspråkig familj och att börja
              undervisa förskolebarn i ett annat språk än deras modersmål. Forskning
              visar att det är av största vikt att barnen först och främst behärskar
              sitt modersmål innan de ska lära sig ett nytt. Det är därför vi
              erbjuder alla barn med annat modersmål än svenska att få modersmålsundervisning.
              Goda kunskaper i sitt eget modersmål leder till att eleverna lättare
              kan ta del av de kunskaper som de förväntas lära sig i skolan.
            </seg>
          </u>
          <u>
            <seg>
              Med detta yrkar jag bifall till förslaget i betänkandet i sin
              helhet.
            </seg>
          </u>
          <note type="speaker">
            Anf. 105 ROSSANA DINAMARCA (v) replik:
          </note>
          <u>
            <seg>
              Herr talman! Rätta mun efter matsäck, och man måste veta som
              kommun hur många barn som ska börja i förskolan. Det handlar om
              planering, menar Birgitta Sellén.
            </seg>
          </u>
          <u>
            <seg>
              Det handlar också om vilken möjlighet kommunerna har att planera.
              Med den fria etableringsrätten har det blivit svårare. Vi kan
              se exempelvis på de fristående skolorna på grundskole- och gymnasienivå.
              Det har blivit svårt för kommunerna att planera för hur många
              barn som de kommer att ha. Ännu svårare blir det till exempel
              om en förskola läggs ned och man får tillbaka en mängd barn som
              ska någonstans. Det är ändå kommunen som har ansvaret.
            </seg>
          </u>
          <u>
            <seg>
              Det blir inte enklare för planeringen med en barnomsorgspeng.
              Man vet inte var barnen kommer att hamna, och det drar undan viktiga
              medel som annars skulle ha kommit förskolan till del.
            </seg>
          </u>
          <u>
            <seg>
              Här tycker jag att man har försvårat möjligheterna för den planering
              som Birgitta Sellén efterfrågar.
            </seg>
          </u>
          <note type="speaker">
            Anf. 106 Andre vice talman BIRGITTA SELLÉN (c) replik:
          </note>
          <u>
            <seg>
              Herr talman! Tack för frågan om vilka möjligheter som finns för
              planering! När man har jobbat inom skolans värld, vilket jag vet
              att Rossana Dinamarca har gjort precis som jag, är man angelägen
              om att hålla kontroll över hur det ser ut. Vad behöver vi? Hur
              ser det ut i de olika områdena? Där vet jag att man är duktig.
            </seg>
          </u>
          <u>
            <seg>
              Visserligen kan jag hålla med om att det kan finnas problem om
              det kommer en fri etablering av en förskola väldigt sent. Men
              det handlar om att man måste organisera det hela ändå. Jag tror
              fullt och fast att man i kommunerna har en översikt över hur det
              kommer att fungera.
            </seg>
          </u>
          <note type="speaker">
            Anf. 107 ROSSANA DINAMARCA (v) replik:
          </note>
          <u>
            <seg>
              Herr talman! Tyvärr ser vi det redan på grundskolans och gymnasieskolans
              nivå i de fristående skolorna, och då är det ändå fråga om en
              mer reglerad etablering av skolor. När det gäller förskolan har
              man fri etableringsrätt, vilket gör att vem som helst kan starta
              förskoleverksamhet. Vad beträffar förskolorna blir det ännu svårare
              att planera hur barngrupperna kommer att placera sig, hur många
              barn man kommer att ha inom den offentliga verksamheten. Det tycker
              jag är allvarligt eftersom det drar undan benen på den kommunala
              förskolan och dess planering för att kunna ha bra pedagogisk verksamhet.
            </seg>
          </u>
          <u>
            <seg>
              Jag skulle också vilja ta upp det som Birgitta Sellén säger i
              slutet av sitt anförande, nämligen frågan om modersmål. Jag håller
              med om att modersmålet är viktigt att satsa på. När vi i en motion
              till betänkandet skriver om behovet av att stärka modersmålsstödet,
              att betona kommunernas skyldighet att erbjuda modersmålsstöd,
              avstyrker utskottet det. Varför?
            </seg>
          </u>
          <note type="speaker">
            Anf. 108 Andre vice talman BIRGITTA SELLÉN (c) replik:
          </note>
          <u>
            <seg>
              Herr talman! När det gäller modersmålsundervisningen känns det
              bra att Rossana Dinamarca håller med mig om att det är viktigt
              att kunna sitt modersmål. Forskning visar att om man inte kan
              sitt modersmål kommer man inte heller att kunna ta till sig kunskaper
              när det gäller inlärningen i skolan. Den måste vi värna om.
            </seg>
          </u>
          <u>
            <seg>
              Jag sade inte i mitt anförande att vi inte vill satsa på exempelvis
              engelskan, som finns med i förslagen. Det jag sade var att vi
              måste vara måna om att verkligen se till att värna modersmålet.
              Varje elev har rätt att få en stark grund att stå på.
            </seg>
          </u>
          <u>
            <seg>
              Sedan kan jag inte låta bli att ta upp ytterligare en sak, även
              om Rossana Dinamarca inte har möjlighet att svara på det. Jag
              måste få säga att det kändes lite knepigt när Rossana Dinamarca
              talade om förskolans kvalitet, att det handlar om att byta blöjor
              och ge mat till barnen. Jag kan se hur det fungerar när det gäller
              mina barnbarn och kan garantera att där finns en fantastiskt hög
              kvalitet och barnen får mycket stimulans genom den undervisning
              som bjuds i förskolan.
            </seg>
          </u>
          <note type="speaker">
            Anf. 109 ROSSANA DINAMARCA (v) replik:
          </note>
          <u>
            <seg>
              Herr talman! Jag sade att om vi slår sönder förskolan, som jag
              anser att man nu gör, riskerar vi att gå tillbaka till en förskola
              som bara tar hand om barnen. Jag delar uppfattningen att vi har
              en mycket bra förskola. Jag vill att vi ska satsa på och utveckla
              den ännu mer, inte förstöra den så att det bara blir ett omhändertagande,
              att byta blöjor och så vidare.
            </seg>
          </u>
          <u>
            <seg>
              Jag delar beskrivningen att det inte är så i dag och hoppas att
              det inte blir så i framtiden heller.
            </seg>
          </u>
          <note type="speaker">
            Anf. 110 PETER HULTQVIST (s) replik:
          </note>
          <u>
            <seg>
              Herr talman! Hur ska ni, Birgitta Sellén, kunna stärka det pedagogiska
              uppdraget i förskolan utan pengar? Det är nämligen där det avgörs.
              Finns det pengar till mer personal eller finns det inte?
            </seg>
          </u>
          <u>
            <seg>
              Hösten 2000 var det 5,5 barn per personal. Hösten 2006 var det
              5,1. Det berodde på att den socialdemokratiska regeringen konsekvent
              hade riktat pengar till förskolan. Det handlade om 6 000 personal.
              Därefter har det ökat till 5,2 hösten 2007 och ökningarna fortsätter.
              I år kommer vi att få se ett rejält genomslag för ökningen av
              antalet barn per personal, och det beror på den kommunala ekonomiska
              situationen.
            </seg>
          </u>
          <u>
            <seg>
              Så länge den nuvarande situationen råder kommer nedskärningarna
              att prägla kommunerna, och då blir allt pratet om pedagogisk förstärkning
              och bättre kvalitet bara tomma ord som möjligen imponerar på någon
              i denna kammare, men ute i verkligheten handlar det om helt andra
              saker. Det går inte att gömma sig bakom enskilda exempel på satsningar
              i olika kommuner där det för det mesta funnits breda majoriteter
              bakom besluten. Det handlar ju om snittsiffror för hela landet.
              Så ser det ut.
            </seg>
          </u>
          <u>
            <seg>
              Man varslar personal och ökar barngruppernas storlek i Falun,
              och så ser det ut också i många andra kommuner runt om i landet.
              Som Kommunförbundet och dess moderate ordförande säger måste det
              till en satsning i storleksordningen 15 miljarder.
            </seg>
          </u>
          <u>
            <seg>
              Alliansen gick i Svenska Dagbladet ut med beskedet att det inte
              skulle bli några pengar 2009. Är det beskedet fel eller är det
              rätt? Eller blir det någon liten slant i vårbudgeten som innebär
              att man sedan kan säga för lite och absolut för sent?
            </seg>
          </u>
          <note type="speaker">
            Anf. 111 Andre vice talman BIRGITTA SELLÉN (c) replik:
          </note>
          <u>
            <seg>
              Herr talman! Låt mig börja bakifrån med det Peter Hultqvist sade
              om pengarna. Den 15 april blir det budgetdebatt i kammaren. Den
              dagen är det läge att diskutera budgeten. Dagens debatt handlar
              om förskolan och dess framtid och hur vi vill utveckla den.
            </seg>
          </u>
          <u>
            <seg>
              När det gäller barngruppernas storlek redogjorde Patrik Forslund
              på ett mycket bra sätt för hur oerhört liten skillnad det är i
              storleken på barngrupperna.
            </seg>
          </u>
          <u>
            <seg>
              Beträffande hur vi ska klara det pedagogiska uppdraget och att
              det behövs mer pengar undrar jag om Peter Hultqvist läst betänkandet
              eller lyssnat på vad Patrik Forslund och jag sagt i våra anföranden.
              Vi har till Förskolelyftet 600 miljoner kronor under tre år. Det
              är för att vi vill stärka möjligheterna att få en god kvalitet
              i förskolorna.
            </seg>
          </u>
          <note type="speaker">
            Anf. 112 PETER HULTQVIST (s) replik:
          </note>
          <u>
            <seg>
              Herr talman! Jag talar om den dagliga verksamheten ute i kommunerna,
              den som är beroende av den totala ekonomin i varje kommun och
              av vilket skatteunderlag man har. Det går inte att tänka bort
              det förhållandet att även förskolan är en del av kommunen och
              beroende av dess totala ekonomi. I det sammanhanget kommer inte
              de pengar ni, Birgitta Sellén, pratar om vad gäller Förskolelyftet
              att betyda särskilt mycket. 200 miljoner på ett år är ingen stor
              summa när man slår ut det på landets alla kommuner.
            </seg>
          </u>
          <u>
            <seg>
              Man skulle vilja veta hur många som kommer att omfattas av det.
              Vad jag förstår handlar det om utbildningsinsatser. Det kommer
              förmodligen att omfatta en mycket liten del av personalen i förskolan,
              som totalt omfattar 90 000 personer. Ni ger en bild av och pratar
              om helt fel saker som egentligen inte betyder särskilt mycket
              för den totala verksamhetens utformning.
            </seg>
          </u>
          <u>
            <seg>
              Det måste alltså fram mer pengar i grunden till kommunerna om
              det ska bli någon ordning på det hela. Det är därför jag menar
              att det mest blir fråga om tomma ord, tomt prat, som inte har
              någon verkningskraft ute på den enskilda avdelningen i förskolan.
              Så ser det ut.
            </seg>
          </u>
          <u>
            <seg>
              Jag kan bara beklaga, men ni har möjlighet att reda ut detta
              genom ökade statsbidrag. Det vill ni dock inte diskutera utan
              säger att det inte hänger ihop med förskolan. Jag förstår att
              ni inte vill diskutera det eftersom det är en svår fråga för er.
              Ni är förmodligen oeniga, och regeringen vet inte hur man ska
              hantera den. Det besked man gett är att det inte blir några pengar
              2009, och man är luddig om hur det blir 2010. Det är dock den
              viktiga frågan, och det som avgör om de kvalitetsresonemang ni
              för över huvud taget har någon betydelse eller inte.
            </seg>
          </u>
          <note type="speaker">
            Anf. 113 Andre vice talman BIRGITTA SELLÉN (c) replik:
          </note>
          <u>
            <seg>
              Herr talman! Vad gäller skatteunderlaget återkommer vi, som sagt,
              till det. Däremot kan jag säga att regeringen under detta år dragit
              ned på arbetsgivaravgifter och fastighetsavgifter, vilket gör
              att kommunerna fått ett ganska stort tillskott i sin ekonomi.
              Sedan har en mängd olyckliga omständigheter i samband med finanskrisen
              gjort att mycket har förvärrats, och inte ens Peter Hultqvist
              kan gå i god för att lösningen skulle ha varit bättre om vi haft
              en socialdemokratisk regering. Enligt den information jag har
              fått är inte krisen i kommunerna 2009 lika stor som den kommer
              att bli 2010. Det kan möjligen vara en signal om att mer pengar
              kommer senare.
            </seg>
          </u>
          <u>
            <seg>
              Det sades att det inte räcker med 200 miljoner till Förskolelyftet.
              Det är klart att jag kan hålla med om att långt ifrån alla förskollärare
              kommer att få en utbildning för dessa pengar, men vi vet att det
              ger ringar på vattnet. De förskollärare som får gå sin utbildning
              sprider kunskap till sina kolleger. Man har studiedagar tillsammans
              där man kan lära av varandra. Det finns alltså alla möjligheter
              att sprida kunskapen så att personalen nås av den.
            </seg>
          </u>
          <u>
            <seg>
              Dessutom har vi barnomsorgspeng, vårdbidrag och så vidare, vilket
              ger valfrihet och gör att jag inte tror att det är så fruktansvärt
              negativt som det låter på Peter Hultqvist.
            </seg>
          </u>
          <note type="speaker">
            Anf. 114 MATS PERTOFT (mp) replik:
          </note>
          <u>
            <seg>
              Herr talman! Jag vill tacka Birgitta Sellén för orden om modersmålsundervisningens
              betydelse, som jag helt och hållet instämmer i. Men jag vill också
              passa på att ställa frågan: Är Birgitta Sellén och hennes parti
              redo att kämpa för att barnen i förskolan ska få rätt till modersmålsundervisning?
              Det är det de inte har i dag. Tyvärr finns det många kommuner
              där man inte har det. I Södertälje arbetar vi mycket med modersmålsundervisning
              redan i förskolan. Jag undrar om också Centerpartiet står bakom
              det.
            </seg>
          </u>
          <u>
            <seg>
              Sedan kan jag inte låta bli att fortsätta min undersökning av
              hur barnomsorgspengen kommer att fungera när det gäller nattis.
              Det är intressant att man kan göra långa resor med sitt barn fram
              och tillbaka från arbetet till en grannkommun. Men vore det inte
              enklare och mycket mindre krångligt om allianspartierna kunde
              införa en rätt till nattomsorg för alla barn i alla kommuner?
              Då kunde man dessutom ha fristående verksamheter också. Men det
              här blir väldigt konstigt. Man ska helst bosätta sig i närheten
              av en kommun som har nattis i stället för att den egna kommunen
              ska införa detta. Jag förstår att det måste vara en kommunal verksamhet,
              eftersom finansieringen annars inte skulle funka för en fristående
              verksamhet. Varför krångla till verkligheten i onödan? Vill ni
              inte införa rätten till nattis helt enkelt? Det vore mycket bättre.
            </seg>
          </u>
          <note type="speaker">
            Anf. 115 BIRGITTA SELLÉN (c) replik:
          </note>
          <u>
            <seg>
              Herr talman! Ibland funderar jag när det gäller krav som nattis
              på om alla ledamöter har varit utanför storstadsregionerna, eller
              om man bara tänker: Vi har så många barn som kommer att behöva
              nattis, så det är självklart att vi ska ordna det.
            </seg>
          </u>
          <u>
            <seg>
              Men åk till Norrland! Åk till småorterna i Småland! Jag kanske
              inte ens behöver ta i så drastiskt. Det finns många små kommuner
              som inte har ekonomiska resurser att starta nattis, eftersom det
              finns för få barn. Det behövs ganska mycket personal. Är det då
              inte bra att man kan få erbjudandet att ta med sig sin barnomsorgspeng
              och åka till ett nattis i till exempel Södertälje, om man bor
              i en grannkommun som inte har resurserna för att hålla ett nattis
              öppet?
            </seg>
          </u>
          <u>
            <seg>
              Modersmålsundervisningen är en sådan sak som vi vill titta över.
              Rent personligt är jag angelägen om att alla barn ska ha modersmålsundervisning
              så fort som möjligt och att vi garanterar den från grundskolan.
              Vad gäller förskoleundervisningen svarar jag inte annat än personligt
              i dag.
            </seg>
          </u>
          <note type="speaker">
            Anf. 116 MATS PERTOFT (mp) replik:
          </note>
          <u>
            <seg>
              Herr talman! Då vill jag önska Birgitta Sellén lycka till i förhandlingarna
              med Christer Nylander från Folkpartiet om rätten till modersmålsundervisning
              i skollagen. Vi delar uppfattning, verkar det som.
            </seg>
          </u>
          <u>
            <seg>
              Om föräldrar får rätt till nattis kommer inte alla kommuner att
              behöva införa det. Det är en fråga om behovet. På de orter där
              det finns arbetsplatser där man arbetar nattskift finns det ett
              behov. På andra orter finns det antagligen inte. Därför är det
              inte ens fråga om det. Men vad ni föreslår är ökat resande med
              barn och föräldrar till grannkommuner. Man ska behöva reda ut
              det här och helst bosätta sig bredvid en kommun där det finns
              nattis. Men varför inte göra det enkelt och se till att det finns
              i de kommuner där det behövs? Det vore så mycket enklare och tydligare.
              Ur Miljöpartiets synpunkt kan det gärna också finnas fristående
              alternativ. Men vi menar att nattis först ska komma till som en
              kommunal angelägenhet och en rättighet. Vi ska inte ha ett onödigt
              resande med småbarn. Jag undrar varför ni vill krångla till denna
              verklighet hela tiden.
            </seg>
          </u>
          <note type="speaker">
            Anf. 117 BIRGITTA SELLÉN (c) replik:
          </note>
          <u>
            <seg>
              Herr talman! Jag har inte hört talas om att det inte skulle finnas
              någon rättighet för kommunerna att ha nattis. De får naturligtvis
              besluta själva om de vill ha nattis och anser att de har behov
              av det. Det finns många kommuner som redan har det. Det finns
              kommuner som har haft det men av ekonomiska skäl eller på grund
              av att det inte fanns tillräckligt många barn som behövde det
              lagt ned verksamheten. Därför vill inte vi skriva in i någon lagtext
              att det är en skyldighet som kommunerna ska ha.
            </seg>
          </u>
          <note>
            Ajournering
          </note>
          <note>
            Kammaren beslutade kl. 15.54 på förslag av talmannen att ajournera
            förhandlingarna till kl. 16.00 då votering skulle äga rum.
          </note>
          <u>
            <seg>
              Återupptagna förhandlingar
            </seg>
          </u>
          <note>
            Förhandlingarna återupptogs kl. 16.00.
          </note>
          <note>
            9 § Beslut om ärenden som slutdebatterats den 25 mars
          </note>
          <note>
            Punkt 3
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 7
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 3
          </note>
          <note>
            Punkt 5
          </note>
          <note>
            Övriga punkter
          </note>
          <note>
            10 § (forts. från 8 §) Förskolan (forts. UbU7)
          </note>
          <note type="speaker">
            Anf. 118 CHRISTER NYLANDER (fp):
          </note>
          <u>
            <seg>
              Fru talman! Jag är mycket förtjust i svensk förskola. Jag tycker
              att den är fantastisk, och vi gör mycket som är bra. Det finns
              kvalitetsbrister, och det finns skillnader mellan olika förskolor
              och olika kommuner, men generellt sett ska vi vara mycket, mycket
              nöjda med den verksamhet som finns i de flesta förskolor.
            </seg>
          </u>
          <u>
            <seg>
              För mig och Folkpartiet är det viktigt att utbildningssystemet
              i sin helhet är kompensatoriskt, det vill säga att de som har
              allra störst behov av utbildning ska också få det, och att de
              som har sämst förutsättningar hemifrån också är de som ska få
              störst chanser i skolan. På det sättet ser vi till att alla kan
              göra en social resa och bryta med sitt sociala arv.
            </seg>
          </u>
          <u>
            <seg>
              Vill man ha ett sådant utbildningssystem är självklart också
              förskolan en väldigt viktig faktor. Det är i förskolan man kan
              lägga en mycket bra grund, satsa tidigt och ge fler chans att
              lyckas senare i grundskolan. Det är kanske också i förskolan som
              man har en väldigt bra chans att förbättra integrationen i det
              svenska samhället och bekämpa segregation. Jag tycker att vi också
              där ska se förskolans fantastiska roll.
            </seg>
          </u>
          <u>
            <seg>
              Men även om jag är förtjust i förskolan i dag ska jag säga att
              jag tror att den kan bli ännu bättre. Därför har nu regeringen
              och allianspartierna ett reformprogram för förskolan som innehåller
              en lång rad förändringar. Det handlar om fortbildning för personalen.
              Det handlar om en tydligare läroplan. Det handlar om ökad satsning
              på läsning, skrivning och matematik. Det handlar om att ge de
              högskoleutbildade förskollärarna ett tydligt pedagogiskt ansvar
              för verksamheten. Det handlar om en allmän förskola också för
              treåringar. Det handlar om en tydlig rektorsutbildning, eftersom
              vi vet att ledarskapet både i skolor och i förskolor är så väldigt
              viktigt.
            </seg>
          </u>
          <u>
            <seg>
              Patrik Forslund och Birgitta Sellén har pratat om de här reformerna
              mera i detalj, så därför tänkte jag gå vidare till andra frågor
              och prata om valfrihet.
            </seg>
          </u>
          <u>
            <seg>
              Det vi nu gör innebär också att vi hjälper människor att få ordning
              på sitt livspussel, att vi ser till att det finns en valfrihet
              ute i kommunerna att välja det som passar familjen och barnen
              allra bäst. Jag tror att det är väldigt viktigt att göra det.
              Det är en viktig kvalitetsfaktor att se till att det också finns
              chans att välja det som passar familjen.
            </seg>
          </u>
          <u>
            <seg>
              Jag ska gärna erkänna att det kan finnas intressekonflikter i
              detta. Folk kan välja på ett sätt som innebär att barnen får begränsade
              möjligheter. Jag tycker att vi ska vara ärliga nog att se den
              risken men samtidigt också stå väldigt starkt för att det ska
              finnas valfrihet och fundera på hur vi ska se till att uppmärksamma
              problematiken och kompensera på andra sätt.
            </seg>
          </u>
          <u>
            <seg>
              Vi brukar säga att skolan inte kan bli bättre än sina lärare,
              och jag menar att detta kanske i ännu högre grad gäller för förskolan.
              Därför är det viktigt att fortsätta att stötta förskollärarna
              och övrig personal i förskolan. Det handlar om att ge det pedagogiska
              ledarskapet en tydlighet. Det handlar om att ge förskollärarna
              en fortbildning som de så väl vill ha. Det handlar också om att
              förbättra lärarutbildningen och ge förskollärarinriktningen en
              tydligare egen identitet.
            </seg>
          </u>
          <u>
            <seg>
              Också i förskolan kan man göra mycket för att förbättra jämställdheten
              i samhället, och det tycker jag att man ska använda förskolan
              till. Man ska se till att uppmärksamma den problematik som finns
              och risken för att man fastnar i könsroller redan tidigt i sin
              barndom. Vi ska också fundera över hur vi kan se till att barn
              får lika möjligheter och lika frihet, oavsett kön. Där görs redan
              en hel del från regeringens sida, och jag ska säga att även den
              förra regeringen gjorde en hel del. Jag utesluter inte att man
              behöver göra ännu mer. Det handlar kanske om genuspedagoger, det
              handlar kanske om ytterligare fortbildning och annat. För mig
              är det viktigt att vi använder förskolan också till att stötta
              jämställdhetsarbetet.
            </seg>
          </u>
          <u>
            <seg>
              Fru talman! I Socialdemokraternas motion om förskolan står det
              att den bara kan betraktas som en del av utbildningssystemet om
              den är avgiftsfri. Jag tycker att det är en mycket märklig formulering
              och en konstig ståndpunkt. För mig är förskolan en central del
              i det gemensamma utbildningssystemet. För mig är det viktigt att
              man väger in förskolan i utbildningssystemet redan i dag, inte
              bara i en framtid där den eventuellt i ett socialdemokratiskt
              land kan bli helt avgiftsfri. Jag tycker att det är en konstig
              ståndpunkt, och jag skulle gärna vilja få svar på detta från Peter
              Hultqvist senare. Vad menar man när man säger att förskolan inte
              är en del av utbildningssystemet?
            </seg>
          </u>
          <u>
            <seg>
              Jag tycker också att det har framförts en hel del överord i den
              här debatten. Rossana Dinamarca sade att regeringens politik för
              förskolan tillbaka till mitten av 1800-talet. Är det 1800-tal
              att ge förskollärarna ett pedagogiskt ansvar? Är det 1800-tal
              att se till att läroplanen för förskolan förbättras och förtydligas
              när det gäller den lärande leken? Är det 1800-tal att ge fortbildning
              till personalen i förskolan?
            </seg>
          </u>
          <u>
            <seg>
              Jag är väldigt stolt över det vi nu gör, och jag tycker att det
              är mycket trist att höra den typen av retorik från Vänstern.
            </seg>
          </u>
          <u>
            <seg>
              Jag ska också säga att jag blir upprörd över Peter Hultqvists
              retorik när han säger att det är dålig kvalitet på förskolan i
              dag. Peter Hultqvist säger att han varnar för framtiden, men samtidigt
              i sina inlägg har han hela tiden sagt att nu raseras kvaliteten
              i förskolan. Det är inte den förskola jag känner igen från mina
              besök där. Jag tycker att vi har en mycket bra kvalitet i den
              svenska förskolan, och jag tycker att Peter Hultqvist nedvärderar
              det fina arbete som många människor gör ute i förskolan.
            </seg>
          </u>
          <u>
            <seg>
              Vi ska göra det här ännu bättre. Vi inför nu ett kvalitetsprogram
              som stärker förskolan ytterligare. Jag är stolt över att tillhöra
              en alliansmajoritet som förbättrar förskolan.
            </seg>
          </u>
          <note type="speaker">
            Anf. 119 PETER HULTQVIST (s) replik:
          </note>
          <u>
            <seg>
              Fru talman! Det sista som Christer Nylander tar upp är rent trams.
              Socialdemokratin har varit med och byggt upp förskolan i Sverige
              till någonting i internationell toppklass. Den svenska förskolan
              ligger mycket bra till i internationella undersökningar, men det
              jag varnar för och det som nu händer är att med kommunernas försämrade
              ekonomi och er oförmåga att skicka ut statsbidrag till kommunerna
              kommer vi att få se större barngrupper.
            </seg>
          </u>
          <u>
            <seg>
              Under den förra regeringsperioden satsade vi 6 000 nya personal
              i förskolan. Vi minskade barnantalet per personal från 5,5 till
              5,1. Nu går det i en annan riktning. Det är det jag varnar för,
              och det är det som är negativt för kvaliteten. Om du läser vår
              motion kan du se: Förskolan är inte längre enbart en del av familjepolitiken
              utan ett första steg i ett sammanhållet utbildningssystem och
              främst till för barnens egen utveckling. Därför gäller också den
              s.k. barnomsorgslagen som gör kommunerna skyldiga att garantera
              alla en plats inom förskolan.
            </seg>
          </u>
          <u>
            <seg>
              Läs hela materialet så ser du med tydlighet vad det här handlar
              om!
            </seg>
          </u>
          <u>
            <seg>
              Sedan pratar du, Christer Nylander, om ert förskolelyft. 90 000
              personal har vi i förskolan. Men det kommer att bli högst 5 000
              som omfattas av Förskolelyftet. Det är en alldeles för låg nivå
              och alldeles för sent. Det stora man skulle behöva göra är att
              ge pengar till kommunerna så att vi kan se till att hålla barngruppernas
              storlek intakt eller minska den. Varför är ni inte beredda att
              rikta ett statsbidrag direkt till förskolan så att vi kan bygga
              ut med personal?
            </seg>
          </u>
          <note type="speaker">
            Anf. 120 CHRISTER NYLANDER (fp) replik:
          </note>
          <u>
            <seg>
              Fru talman! År 2008, det år vi har säkra siffror på, var det
              6 000 fler anställda i den svenska kommunsektorn än 2006. År 2006
              hade ni ansvaret för Sveriges kommuners ekonomi. År 2008 hade
              vi det, och nu finns det 6 000 fler. Hur kan Peter Hultqvist med
              någon bevarad trovärdighet säga att det är sämre nu?
            </seg>
          </u>
          <u>
            <seg>
              Vi kommer dessutom att presentera vårpropositionen om några veckor,
              där jag tror att vi kommer att ta ytterligare ansvar för den situation
              som många kommuner befinner sig i.
            </seg>
          </u>
          <u>
            <seg>
              Peter Hultqvist säger att 5 000 förskollärare i Förskolelyftet
              är alldeles för lite. Men det är ändå 5 000 fler än vad det skulle
              bli med sossepolitik. Det är 5 000 fler än vad det var under de
              tolv år ni senast hade makten.
            </seg>
          </u>
          <u>
            <seg>
              Nu genomför vi en kraftig fortbildning för förskollärarna. Peter
              Hultqvist kan tycka att det är för lite, men ni själva gjorde
              ingenting. Vi har 5 000 fler och 200 miljoner mer än ni någonsin
              hade.
            </seg>
          </u>
          <u>
            <seg>
              Det som händer nu är att vi har mindre grupper i förskolan än
              vad vi hade under större delen av den period ni styrde svensk
              förskola och svensk skolpolitik. Jag är stolt över att tillhöra
              en allians som faktiskt förbättrar kvaliteten i förskolan, som
              lyfter förskollärarna, som lyfter pedagogiken i förskolan och
              som dessutom har en politik för en säker ekonomi i Sverige. Det
              är mer än vad Peter Hultqvist kan leverera.
            </seg>
          </u>
          <note type="speaker">
            Anf. 121 PETER HULTQVIST (s) replik:
          </note>
          <u>
            <seg>
              Fru talman! Vi minskade barngruppernas storlek från 5,5 till
              5,1 barn per personal. Ni ökade till 5,2 första året, och med
              hjälp av den allt sämre kommunekonomin kommer barngruppernas storlek
              att öka ytterligare.
            </seg>
          </u>
          <u>
            <seg>
              De ekonomiska talesmännen har gått ut och sagt att det blir inga
              pengar 2009. Ni står och antyder i olika varianter att det möjligen
              kommer någon slant. Så säger någon att krisen är större 2010,
              och därför kommer det pengar då. Ni skapar ju själva förvirringen
              kring alltihop.
            </seg>
          </u>
          <u>
            <seg>
              Sedan pratar du om att kommunsektorn har ökat i antal anställda.
              Det har den kanske gjort, men vad har det haft för effekt på förskolan?
              Förskolans realitet i dag är ju att barngruppernas storlek går
              upp och att personalen är bekymrad över kvalitetsfrågorna. Och
              här står ni och pratar om pedagogisk förstärkning! Det blir inte
              trovärdigt ute i verksamheten.
            </seg>
          </u>
          <u>
            <seg>
              Höjer man däremot statsbidraget, höjer man grundbidraget till
              kommunerna, har också kommunerna möjlighet att upprätthålla fortbildningen.
              Då har de möjlighet att behålla sina pengar och den satsning som
              de gör på fortbildningen. I dåliga tider däremot drar man gärna
              ned på detta.
            </seg>
          </u>
          <u>
            <seg>
              Om ni satsar 200 miljoner kronor, som är en rätt begränsad summa
              för en mycket liten del av den totala personalandelen, säger det
              egentligen inte särskilt mycket om hur den totala satsningen på
              förskolepersonalens fortbildning ser ut. Det ser man först när
              man ser hur kommunernas fortbildningspengar ligger. De har mycket
              större möjligheter att behålla fortbildningen om man höjer statsbidraget
              och ser till att ha en politik på central nivå som korresponderar
              och stämmer överens med den reella kommunala ekonomin. Men där
              haltar det i dag. Den centrala nivåns politik stämmer inte med
              de reella behoven i kommunerna. Ni ligger helt snett.
            </seg>
          </u>
          <note type="speaker">
            Anf. 122 CHRISTER NYLANDER (fp) replik:
          </note>
          <u>
            <seg>
              Fru talman! Som jag konstaterade fanns det fler anställda i kommunsektorn
              2008 än 2006. Hur de sedan fördelar sig är rimligen någonting
              som kommunerna måste ta ansvar för. Tycker inte kommunpolitikerna
              att de ska finnas i förskolan finns de kanske någon annanstans.
              Det visar ändå på något sätt att kommunsektorns ekonomi har varit
              ganska stark under de två år som alliansregeringen hittills har
              haft ansvaret.
            </seg>
          </u>
          <u>
            <seg>
              Peter Hultqvist säger att 200 miljoner kronor till fortbildning
              för förskollärarna är alldeles för lite. Har Peter Hultqvist skrivit
              sina reservationer eller åtminstone läst sina reservationer? Där
              står att ni under tre år vill satsa 200 miljoner kronor på kvalitetslyft
              i förskolan. Vi genomför under ett år ett lyft med 200 miljoner
              kronor enbart för fortbildning av förskollärarna. Ni vill under
              tre år satsa 200 miljoner kronor på förskolan. Den retorik som
              Peter Hultqvist använder sig av i den här debatten har inte något
              som helst stöd i den politik han står för.
            </seg>
          </u>
          <u>
            <seg>
              Likadant är det när man ser på förskolan som helhet. Ni skriver
              i er motion att ni inte tycker att förskolan är en del av utbildningssystemet.
              Ni skriver att det är först när den är avgiftsfri som den kan
              ses som en del av utbildningssystemet.
            </seg>
          </u>
          <u>
            <seg>
              Vi däremot tror på förskolan. Vi lyfter upp förskolan. Vi gör
              satsningar på pedagogiken i förskolan, och det kommer att ge resultat.
            </seg>
          </u>
          <note type="speaker">
            Anf. 123 MATS PERTOFT (mp) replik:
          </note>
          <u>
            <seg>
              Fru talman! Jag skulle vilja ställa två frågor till Christer
              Nylander. Den ena handlar om det som jag också tog upp i mitt
              inledningsanförande, nämligen rätten till modersmål i förskolan,
              som jag uppfattar som väldigt viktig. Christer Nylander tog i
              sitt inledningsanförande upp segregations- och integrationsfrågor.
              Om man som jag kommer från en stad som Södertälje, där dessa frågor
              är väldigt stora och väldigt viktiga, har man lärt sig att rätten
              till modersmål är väldigt viktig.
            </seg>
          </u>
          <u>
            <seg>
              Nu vet jag ju att Miljöpartiet och Folkpartiet har lite olika
              syn på modersmål och sådana saker ibland. Jag vill ändå fråga
              hur Christer Nylander ställer sig till att i förskolan införa
              rätten till modersmål.
            </seg>
          </u>
          <u>
            <seg>
              Nästa fråga är samma fråga som Peter Hultqvist debatterade, nämligen
              finansieringen, ekonomin för kommunerna. Jag vill bara tillägga
              att vi inte pratar om hur det är i dag. Fram till i dag har det
              ju gått ganska bra i kommunerna. Min fråga rör alltså framtiden.
              Vi kommer ihåg hur det var på 90-talet. Det tog några år innan
              nedskärningarna slog igenom i kommunerna. Verkligheten väntar
              ju inte till den 15 april.
            </seg>
          </u>
          <u>
            <seg>
              Vad säger Christer Nylander om att SKL och dess moderate ordförande
              desperat vädjar om mer resurser till kommunerna redan 2009, medan
              alliansregeringen säger blint och starkt nej?
            </seg>
          </u>
          <note type="speaker">
            Anf. 124 CHRISTER NYLANDER (fp) replik:
          </note>
          <u>
            <seg>
              Fru talman! Alliansen har lovat att se över förskolans läroplan.
              Fram till dess att vi har gjort det gäller den läroplan som några
              andra har tagit initiativ till. Där kan jag säga att rätten till
              modersmål formuleras ganska vagt. Vi har däremot sagt att vi tycker
              att språkutveckling i förskolan är viktig och att den skrivningen
              ska förstärkas i den framtida läroplanen.
            </seg>
          </u>
          <u>
            <seg>
              Mats Pertoft har flera gånger påstått att jag skulle ha en avog
              inställning till modersmål. Tvärtom! Jag har varit väldigt tydlig
              med att jag tycker att modersmålsundervisning är bra och att den
              behöver kvalitetssäkras. Jag har sagt att vi behöver mer av läxläsningshjälp
              i modersmål och annat. Jag är lite förvånad över att Mats Pertoft
              flera gånger har sagt motsatsen här.
            </seg>
          </u>
          <u>
            <seg>
              När det gäller ekonomin säger Mats Pertoft att det tar för lång
              tid till den 15 april, att verkligheten inte väntar. Men det finns
              inget i det ekonomiska system som vi har i Sverige som innebär
              att ett löfte eller någonting som jag skulle säga i riksdagen
              i dag skulle innebära att kommunerna får pengar i morgon. Det
              finns ingenting som skulle förändra att vi har en regering som
              lägger fram en vårproposition den 15 april som sedan röstas igenom
              i riksdagen någon månad senare. Det är ju det som innebär att
              pengar rasslar loss till kommunerna. Det är det som innebär att
              de får tydliga besked. Att jag skulle säga någonting annat i den
              här debatten skulle inte påverka verkligheten på något sätt.
            </seg>
          </u>
          <note type="speaker">
            Anf. 125 MATS PERTOFT (mp) replik:
          </note>
          <u>
            <seg>
              Fru talman! Jag är väldigt glad över att Christer Nylander och
              jag kanske är överens om behovet av modersmål. Jag noterar ju
              att regeringen har lagt en proposition på riksdagens bord om svenskt
              språk där rätten till modersmål i förskolan inte ens nämns. Det
              talas bara om skolan.
            </seg>
          </u>
          <u>
            <seg>
              Sverige är i dag ett mångkulturellt samhälle. Sverige är inte
              längre det enkulturella samhälle som några tror har funnits. Jag
              menar att det aldrig någonsin har funnits. Därför är det viktigt
              att man faktiskt inför en rätt också i förskolan till modersmålsundervisning.
            </seg>
          </u>
          <u>
            <seg>
              När det gäller ekonomin efterfrågar jag inte Christer Nylanders
              personliga uppfattning. Jag efterfrågar vad Christer Nylander
              kan säga för alliansens räkning, hjälpa oss som är oroliga, som
              lyssnar på kommunerna ute i landet, som har erfarenhet av kommunal
              ekonomi och vet att det redan i dag pågår varsel i kommuner för
              att man befarar att man annars inte klarar balanskravet. Det är
              en verklighet som också måste tränga in i den här kammaren, som
              måste tränga in i Rosenbads väggar så att man förstår att det
              pågår ett arbete ute i verkligheten som alliansregeringen nekar
              till och som betyder att vi får färre personal i förskolan och
              att vi får färre personal i skolan. 90-talets kris i skola och
              förskola riskerar att upprepas. Och det är ni som bär ansvaret.
              Jag vill veta alliansens svar på frågan om det ska komma mer resurser
              redan 2009.
            </seg>
          </u>
          <u>
            <seg>
              Sedan är det naturligtvis intressant vad Christer Nylander personligen
              tycker, men i första hand vill jag självfallet ha ett svar som
              är generellt.
            </seg>
          </u>
          <note type="speaker">
            Anf. 126 CHRISTER NYLANDER (fp) replik:
          </note>
          <u>
            <seg>
              Fru talman! Vi är inne i en mycket speciell situation, med en
              finanskris och en förtroendekris kring ekonomin som gör det väldigt
              viktigt att hantera de ekonomisystem som man har i ett land med
              mycket stort allvar. Det är viktigt att man har tydliga signaler
              från regeringen. Det är viktigt att man tar ansvar för den ekonomiska
              utvecklingen. Det är viktigt att man kommunicerar detta på ett
              mycket bra sätt.
            </seg>
          </u>
          <u>
            <seg>
              Jag är väldigt glad att vi nu har en alliansregering som tar
              detta på stort allvar, som tar statsfinanserna på väldigt stort
              allvar och som håller ordning och reda på beslutsordningarna.
            </seg>
          </u>
          <u>
            <seg>
              Jag är väldigt glad att vi inte har en trepartikoalition som
              försöker övertrumfa varandra i nya utgifter som undergräver statsfinanserna
              och som innebär att vi till sist inte kan ta något ansvar alls
              för välfärden. Därför är svaret att regeringen den 15 april lägger
              fram vårpropositionen, och där ges tydliga besked.
            </seg>
          </u>
          <u>
            <seg>
              När det så gäller modersmål är det möjligen så att vi är överens
              i de stora dragen. Samtidigt måste jag säga att parallellt med
              att man ges stöd i modersmål är det väldigt viktigt för integrationen
              att barn lär sig svenska språket.
            </seg>
          </u>
          <u>
            <seg>
              Det är därför jag tycker att förskolan har en så viktig del i
              att bryta segregationen. Genom att vi inför allmän förskola från
              tre års ålder ges barnen en chans att förbättra sin språkutveckling
              i både modersmålet och framför allt svenska språket. Det ger dem
              en chans att lyckas i skolan, i gymnasiet och lättare etablera
              sig på arbetsmarknaden. Därför är förskolan viktig för att stärka
              integrationen i Sverige.
            </seg>
          </u>
          <note type="speaker">
            Anf. 127 ROSSANA DINAMARCA (v) replik:
          </note>
          <u>
            <seg>
              Fru talman! Christer Nylander sade i sitt anförande att man måste
              få ordning på sitt livspussel. Han pratade om att få välja. Det
              föranleder mig att ställa frågan om barnomsorg på obekväm arbetstid.
              Varför vill man inte förstärka den rätten? Samtidigt som ni avvisar
              detta omöjliggör ni för alla dem som arbetar kväll, natt eller
              skift att få ordning på livspusslet.
            </seg>
          </u>
          <note type="speaker">
            Anf. 128 CHRISTER NYLANDER (fp) replik:
          </note>
          <u>
            <seg>
              Fru talman! Dessa människor som Rossana Dinamarca pratar om har
              i dag ingen rätt att i sina hemkommuner få nattomsorg. Vi lever
              med en skollag som gäller sedan några år tillbaka. Det som gäller
              i dag är den skollag som Rossana Dinamarca och hennes vänner inom
              socialdemokratin och Miljöpartiet står bakom.
            </seg>
          </u>
          <u>
            <seg>
              Vi kommer att göra förändringar i skollagen, men samtidigt är
              det viktigt att konstatera att man hela tiden måste fundera på
              vad staten ska reglera och vad de enskilda kommunerna ska reglera.
              Det är bra att de kommuner som ser att det finns ett behov av
              nattomsorg eller annan omsorg på obekväm arbetstid genomför det.
              Precis som Patrik Forslund sade tidigare genomför många borgerliga
              kommuner detta. Det Rossana Dinamarca och jag ska göra tillsammans
              är att fundera på hur vi tydligt kan signalera vikten av att detta
              sker ute i kommunerna.
            </seg>
          </u>
          <u>
            <seg>
              Det måste vara en balansgång. Jag antar att det är anledningen
              till att den gamla vänstermajoriteten inte ändrade skollagen i
              denna riktning när de hade chansen. De bytte ståndpunkt efter
              det att de hade förlorat makten. Jag antar att det är samma resonemang
              som ni har fört, nämligen att man måste fundera på vad staten
              ska reglera och vad kommunerna själva ska avgöra.
            </seg>
          </u>
          <note type="speaker">
            Anf. 129 ROSSANA DINAMARCA (v) replik:
          </note>
          <u>
            <seg>
              Fru talman! Vi har inte ändrat någon ståndpunkt, utan vi hade
              samma inställning även förra mandatperioden när det gällde barnomsorg
              på obekväm arbetstid. Det finns skrivet i skollagen redan i dag
              att kommunerna bör erbjuda omsorg. Det är vad frågan handlar om,
              nämligen att stärka detta efter att det har uppmärksammats att
              man i en del kommuner har lagt ned verksamheten.
            </seg>
          </u>
          <u>
            <seg>
              Det som går på tvärs är att vi nu har en regering som så hårt
              har drivit frågan om att det är arbetslinjen som gäller. Man ska
              i princip ta vilket arbete som helst var det än erbjuds i landet
              och vad det än kan innebära för familjen. På den punkten, som
              är viktig för att kunna ta ett arbete, vill ni inte vara tydligare.
              Det är lite anmärkningsvärt.
            </seg>
          </u>
          <note type="speaker">
            Anf. 130 CHRISTER NYLANDER (fp) replik:
          </note>
          <u>
            <seg>
              Fru talman! Vi säger ungefär samma sak som vi sade före valet.
              Jag konstaterar att det gör Rossana Dinamarca också. Däremot finns
              det andra jag ber om ursäkt om jag drog alla över en kam som bytte
              åsikt när de förlorade makten. Det är väl förklaringen till att
              den skollag som i dag gäller inte innebär en skyldighet för kommunerna
              att införa nattomsorg.
            </seg>
          </u>
          <u>
            <seg>
              Det vi gör nu som mina kolleger tidigare har varit inne på är
              att vi inför en barnomsorgspeng. Vi vet inte exakt vad den kommer
              att innebära. Att införa valfrihet för föräldrar innebär också
              att man inte har något facit för exakt vad detta kommer att innebära.
              För en del människor kan detta verka obehagligt. För en del politiker
              är det säkert väldigt obehagligt att man inte vet exakt vad denna
              valfrihetsreform innebär. Jag tror i grunden att det är något
              positivt, och jag tror att man genom den också kan finna fler
              lösningar för föräldrar att få ihop sitt livspussel.
            </seg>
          </u>
          <note type="speaker">
            Anf. 131 GUNILLA TJERNBERG (kd):
          </note>
          <u>
            <seg>
              Fru talman! För de allra flesta barn är förskolan i dag den miljö
              där de först kommer i kontakt med andra efter hemmet och familjen.
              De allra flesta föräldrar kombinerar sitt föräldraskap med ett
              arbete, och det är inte alltid en lätt uppgift att få ihop livspusslet.
              Men många barnfamiljer anstränger sig hårt för att det ska bli
              så bra som möjligt.
            </seg>
          </u>
          <u>
            <seg>
              För oss kristdemokrater är det självklart att det är statens
              och kommunernas uppgift att underlätta familjernas vardag genom
              att utforma bidragssystem och verksamheter utifrån barnens, familjens
              och föräldrarnas behov. Det handlar om att ge föräldrarna rätt
              till en ökad valfrihet, att lösa omsorgen på ett sätt som passar
              familjen och föräldrarna bäst. Det handlar också om att politiska
              beslut inte får användas som påtryckningsmedel för att tvinga
              föräldrar till att göra de val som politiker anser vara de rätta.
            </seg>
          </u>
          <u>
            <seg>
              Fru talman! Jag har arbetat många år inom förskolan, och det
              är år som jag är mycket glad för. Sverige har kanske världens
              bästa och mest utbyggda förskola. Den är tillgänglig för alla
              barn och har en utbildad och engagerad personal. Det är en verksamhet
              som vi ska vara stolta över och som ska utvecklas och stärkas
              för framtiden. I det arbetet är vi kristdemokrater djupt engagerade.
            </seg>
          </u>
          <u>
            <seg>
              Alliansregeringen gör stora och efterlängtade satsningar på och
              inom förskolan. Det här har mina kolleger på att alldeles utomordentligt
              sätt gått igenom under debatten. Jag vill naturligtvis också nämna
              satsningen på Förskolelyftet, en pedagogisk förstärkning i förskolan
              som vi genomför med allmän förskola från tre år. Målen i förskolans
              läroplan ska förtydligas och det pedagogiska ansvaret för förskolan
              tydliggöras.
            </seg>
          </u>
          <u>
            <seg>
              Fru talman! Förskolans kvalitet får dock aldrig mätas utifrån
              barns prestationer. Målen måste handla om lärande genom lek, trygg
              omsorg och en pedagogik som erbjuder barnen en trygg och stimulerande
              miljö. Här spelar förstås personalen en oerhört central roll.
            </seg>
          </u>
          <u>
            <seg>
              Den viktigaste satsningen för att stärka kvaliteten på förskolan
              är naturligtvis personalen. Deras kompetens är avgörande för verksamhetens
              innehåll och därmed också kvaliteten. Det handlar om såväl förskollärare
              som barnskötare. Tillsammans utgör de förskolans två ben, det
              vill säga den pedagogiska verksamheten och omsorgen. Här har båda
              en tydlig roll inom förskolan.
            </seg>
          </u>
          <u>
            <seg>
              Genom en särskild satsning på fortbildning ska förskollärarens
              och barnskötarens kompetens utvecklas. Möjligheterna att utvecklas
              inom yrkena måste stärkas, och karriärvägarna behöver förbättras.
              Det möjliggörs genom Förskolelyftet, som kommer att löpa från
              2009 till 2011. Det betyder att tusentals förskollärare och barnskötare
              får möjlighet till fortbildning.
            </seg>
          </u>
          <u>
            <seg>
              Fru talman! Vi kristdemokrater har länge arbetat för att få en
              ökad valfrihet och mångfald inom förskoleverksamhet och skolbarnsomsorg.
              Nu sker det. En barnomsorgspeng ska införas den 1 juli 2009 som
              ger föräldrarna ökade förutsättningar att välja den typ av verksamhet
              som passar just dem och deras barn bäst. Mångfalden stimuleras
              och förutsättningarna förbättras avsevärt när det gäller att få
              en barnomsorg som passar den egna familjen, oavsett om det sker
              i förskolan, inom skolbarnsomsorgen eller annan pedagogisk omsorg.
              Barnomsorgspengen är en viktig reform och ett viktigt steg för
              att ge mer makt till föräldrarna. Här går en tydlig skiljelinje
              mellan vänsterpartierna och alliansregeringen. Inom vänsterblocket
              tycker man att politiken och politikerna vet allra bäst.
            </seg>
          </u>
          <u>
            <seg>
              Fru talman! Frågorna måste ställas: Vad är Socialdemokraternas
              politik när det gäller förskolan? Hur vill man se innehållet i
              förskolan? På vilket sätt ska förskolan utvecklas och förbättras?
            </seg>
          </u>
          <u>
            <seg>
              I dagens debatt har inte något svar på detta kommit från Socialdemokraternas
              representant Peter Hultqvist. Det tycks också som om Peter Hultqvist
              inte har läst sina egna reservationer. Han har ignorerat och näst
              intill förlöjligat summan 200 miljoner kronor per år under tre
              år till Förskolelyftet. Han har själv i sin motion föreslagit
              precis samma summa till en förstärkning för personalen, det vill
              säga 200 miljoner kronor per år under tre år. Det är exakt samma
              summa. Detta har han i dag tyckt är alldeles för lite pengar.
              De räcker inte till någonting. Hur vill Peter Hultqvist att innehållet
              i förskolorna ska se ut framöver? Det måste komma ett svar under
              dagens debatt. Det har ännu inte kommit.
            </seg>
          </u>
          <u>
            <seg>
              Rossana Dinamarcas retorik gör mig väldigt bekymrad, när hon
              på ett näst intill oförskämt sätt talar om att byta blöjor och
              ge små barn mat. Det är alltså inte pedagogisk omsorg.
            </seg>
          </u>
          <u>
            <seg>
              Som utbildad pedagog har jag precis motsatt uppfattning. I lärarutbildningen
              är en av de första viktiga delarna man får lära sig att just omvårdnad
              också är pedagogik. Du kan alltså arbeta på ett pedagogiskt sätt
              även med de delarna. Det är inga små delar att utföra för de små
              barnen.
            </seg>
          </u>
          <u>
            <seg>
              Rossana Dinamarca har i dag talat om att det inte är rätt och
              bra pedagogik, utan det är annat som ska till. Självklart är det
              annat som ska till också. Men det går inte att stå i riksdagens
              talarstol och nedvärdera de viktiga insatserna för de små barnen.
            </seg>
          </u>
          <u>
            <seg>
              Jag vill också beröra vårdnadsbidraget helt kort.
            </seg>
          </u>
          <u>
            <seg>
              Varför uppfattar oppositionen vårdnadsbidraget som ett sådant
              hot? Varför är det så förfärligt att ge föräldrar möjlighet till
              lite mer tid tillsammans med sitt barn under barnets allra tidigaste
              år? Är det någon här i kammaren som på allvar tror att en tvååring
              som är hemma något mer tid med sina föräldrar får problem med
              läs- och språkutvecklingen? Vi pratar ju om de små barnen. På
              oppositionen låter det som att vi raserar hela förskolan, som
              att alla barns möjligheter och förutsättningar att träna för att
              få en bra läs- och språkutveckling, vilket är väldigt viktigt
              att göra, raseras fullständigt av vårdnadsbidraget.
            </seg>
          </u>
          <u>
            <seg>
              Det stämmer inte. Det är en retorik som är hämtad ur luften.
              Det finns inga belägg alls för det, inte på något sätt. Det här
              vet varenda pedagog. Frågan är om inte vårdnadsbidraget också,
              förutom valfrihet i någon del, ger ett litet plus i kassan i slutändan.
            </seg>
          </u>
          <u>
            <seg>
              Jag var förra måndagen i Kungsbacka kommun, och där fick jag
              veta precis hur vårdnadsbidraget hittills har slagit, under en
              väldigt kort tid. Det är populärt. Socialdemokraterna tar inte
              längre någon debatt i den frågan. Kommunens kamrer har informerat
              om att det finns en besparing att se där. Socialdemokraterna har
              helt lagt ned den slagyxan.
            </seg>
          </u>
          <u>
            <seg>
              Låt oss se! Låt oss vänta lite! Ha inte så bråttom! Ge reformerna
              en chans! Sedan tar vi en seriös debatt här i kammaren. Men att
              fullständigt gripa sina argument ur luften här i kammaren är inte
              trovärdig politik.
            </seg>
          </u>
          <u>
            <seg>
              Fru talman! Det brukar sägas att hur vi behandlar våra barn är
              ett mått på samhällets välstånd. Barns omsorg i Sverige är bra,
              men mer kan göras. Det gäller de förstärkningar på förskolan som
              det här betänkandet handlar om och som alliansregeringen gör,
              men också om ett ökat föräldrainflytande. Jag är glad att som
              kristdemokrat vara en av partiets företrädare som i en regering
              tillsammans genomför flera viktiga reformer inom förskolan. Men
              vi har också råd med ökad valfrihet.
            </seg>
          </u>
          <u>
            <seg>
              Fru talman! Jag yrkar bifall till förslaget i betänkandet.
            </seg>
          </u>
          <note type="speaker">
            Anf. 132 PETER HULTQVIST (s) replik:
          </note>
          <u>
            <seg>
              Fru talman! Det är stor skillnad på 0 kronor i förstärkt statsbidrag
              till kommunerna och 14,3 miljarder. Det är en oerhört stor skillnad
              på 0 kronor och 14,3 miljarder. Det är så det ser ut just nu när
              man tittar på socialdemokratins alternativbudget och tittar på
              var regeringen befinner sig. Ni befinner er på 0 kronor. Ni har
              de 200 miljonerna och kanske lite mer som ni pratar om, men så
              ser relationerna ut nu. Och det säger vad det här handlar om.
            </seg>
          </u>
          <u>
            <seg>
              Vi har utöver detta 200 miljoner riktade pengar till personalförstärkningar
              per år till förskolan när det gäller personaldelen. Vi gjorde
              en satsning på 6 000 personer under vår regeringsperiod. Och varenda
              pedagog, för att använda Gunilla Tjernbergs egna ord, som hamnar
              i en situation där det blir snålt med pengar i kommunerna, som
              det är just nu, vet att man får sätta sig ned och diskutera bland
              annat hur man kan ta in extra barn, hur man kan öka barngrupperna
              och hur man får ihop verksamheten.
            </seg>
          </u>
          <u>
            <seg>
              Det är så det går till i den praktiska verkligheten. Det är det
              som nu sker runt om i landet. Det är det som pressar upp barnantalet
              i grupperna. Det är ni som inte har mött upp mot det här genom
              att föra in ordentligt med nya statsbidrag.
            </seg>
          </u>
          <u>
            <seg>
              Nu kommer Gunilla Tjernberg att hänvisa till den 15 april, som
              är det magiska datum då det här problemet ska lösas, samtidigt
              som ni har sagt i Svenska Dagbladet att det inte blir några pengar
              2009. Någon antydde här att det blir värre 2010, så då kommer
              det. Men Kommunförbundet har tydligt sagt att det behövs 5 miljarder
              nu och 10 miljarder senare. Vi svarar upp mot det här, men det
              gör inte ni. Därför blir det tom retorik, Gunilla Tjernberg och
              ni andra. Därför blir det här innehållslöst för er.
            </seg>
          </u>
          <u>
            <seg>
              De 200 miljoner som ni ska satsa på utbildningen okej, det är
              väl bra som ett första steg. Men säg att det är högst 5 000 av
              90 000! Skulle man gå in med det statsbidrag som vi talar om har
              kommunerna en bättre grundnivå för att klara ut fortbildningsfrågorna
              än vad de har med ert alternativ.
            </seg>
          </u>
          <note type="speaker">
            Anf. 133 GUNILLA TJERNBERG (kd) replik:
          </note>
          <u>
            <seg>
              Fru talman! Jag kan börja med frågan vad Socialdemokraterna gjorde
              under sin tid. Jo, jag var mycket engagerad i de här frågorna
              även då, så jag känner väl till vad som hände, till exempel förstärkningen
              med 6 000 personer till förskollärare och barnskötare. Bekymret
              med den reformen, Peter Hultqvist, var ju att det var öronmärkta
              pengar.
            </seg>
          </u>
          <u>
            <seg>
              I till exempel min egen kommun, Umeå kommun, som är socialdemokratiskt
              styrd, var man väldigt bekymrad, för man hade redan gjort de satsningarna
              och gjort förstärkningar. Man behövde pengar till läromedel, och
              man behövde pengar till andra delar för att ge förskolan en bra
              kvalitet. Det fick man inte man fick inte ens pengarna. Det socialdemokratiska
              kommunalrådet var många gånger oerhört upprörd över hur den dåvarande
              regeringen hanterade frågan. Man låste kommunerna, men vissa kommuner
              fick inte del av pengarna. Det är verkligheten.
            </seg>
          </u>
          <u>
            <seg>
              Det hjälper inte hur många gånger Peter Hultqvist upprepar samma
              retorik. Det blir inte mer sanning för det. Man kan tänka sig
              att höga brösttoner och en upprepning skulle innebära att det
              blev mer och mer sant. Det är precis tvärtom argumentationen blir
              mer och mer urholkad.
            </seg>
          </u>
          <u>
            <seg>
              Nu vet Peter Hultqvist, som själv har varit kommunalråd och varit
              engagerad, förhoppningsvis, i hur riksdagen och regeringen arbetar,
              att det är vårpropositionen som kommer att förmedla hur pengarna
              ska fördelas till kommunerna. Det vet Peter Hultqvist. När de
              egna argumenten tryter liksom den egna möjligheten att beskriva
              förskolans innehåll, varför då inte ta möjligheten att berätta
              vad Socialdemokraterna vill utöver regeringen när det gäller förskolans
              innehåll och kvalitet? Det skulle jag vara väldigt intresserad
              av att få veta efter i dag. Jag har inte fått veta det. Det finns
              17 reservationer, och de allra flesta gäller precis det som regeringen
              gör i dag. Vad vill Socialdemokraterna göra utöver vad regeringen
              gör för att stärka kvaliteten i förskolan?
            </seg>
          </u>
          <note type="speaker">
            Anf. 134 PETER HULTQVIST (s) replik:
          </note>
          <u>
            <seg>
              Fru talman! Jag vet inte hur man ska beskriva det för att budskapet
              ska gå fram. Antingen har man pengar till att anställa personal,
              eller också har man inte pengar till att anställa personal. Där
              går någon sorts grundläggande skiljelinje. Antalet personal avgör
              barngruppernas storlek, och barngruppernas storlek avgör ofta
              förmågan att driva en pedagogiskt väl fungerande verksamhet. Så
              är det.
            </seg>
          </u>
          <u>
            <seg>
              Sedan har vi nästa fråga, och det är fortbildningen. Kan man
              upprätthålla en vettig nivå på kommunens ekonomi då betyder statsbidragen
              en hel del kan man också upprätthålla en bra nivå på fortbildningskostnaderna.
              Men man skär oftast ned på fortbildningskostnaderna när det krisar.
            </seg>
          </u>
          <u>
            <seg>
              Ett bra första recept för att få ordning och få en bättre kvalitet
              i förskolan är att höja statsbidragsnivån.
            </seg>
          </u>
          <u>
            <seg>
              Det är inte jag som går ut med budskapet att det inte blir några
              pengar 2009. Det är ju era egna ekonomiska talesmän som säger
              det i tidningen. Det är väl dem du får vända dig till och reda
              ut det.
            </seg>
          </u>
          <u>
            <seg>
              Jag tycker ändå att jag kan upplysa om vad ni själva säger, eftersom
              det här är ett problem. Kommunerna sitter nu i en djup problemsituation,
              en djup krissituation, och ni agerar inte. Ni antyder att det
              kommer, och sedan kommer det andra besked. Det är ni som skapar
              förvirringen.
            </seg>
          </u>
          <u>
            <seg>
              Just nu är det faktiskt så: Ni har inte en spänn, och vi har
              14,3 miljarder och vissa riktade pengar till personalförstärkningar.
            </seg>
          </u>
          <u>
            <seg>
              Satsningen på 6 000 personer, som du beskriver, pressade i alla
              fall ned barngruppernas storlek från 5,5 till 5,1. Det är någonting
              som är reellt. Det betydde oerhört mycket för kvaliteten i förskolan.
            </seg>
          </u>
          <u>
            <seg>
              Hur ett enskilt kommunalråd upplever det här tycker inte jag
              är särskilt intressant. Jag var också kommunalråd under den här
              tiden, och jag tyckte många gångar att de riktade pengarna var
              bra och tydliga, och de gav effekt både på skolans och på förskolans
              område.
            </seg>
          </u>
          <note type="speaker">
            Anf. 135 GUNILLA TJERNBERG (kd) replik:
          </note>
          <u>
            <seg>
              Fru talman! När det gäller barngruppernas storlek ska vi ha stark
              respekt för att frågan är viktig. Vi vet att små barn mår bättre
              av att vara i mindre grupper. Det är något som professionen är
              duktig på att organisera inom barnstugorna.
            </seg>
          </u>
          <u>
            <seg>
              Vi vet också att det finns ganska många undersökningar om vilken
              betydelse det har om det är 15, 17 eller 13 barn i förhållande
              till personaltäthet. Därom tvistar de lärde, så också jag. De
              som jobbar ute professionellt lägger många gånger upp en organisation
              där de små barnen stora delar av dagen får vistas i en mindre
              grupp.
            </seg>
          </u>
          <u>
            <seg>
              Detta betyder inte att barngruppernas storlek inte är viktig.
              Jag tycker att den är viktig. Det finns en rekommendation från
              Skolverket om ungefär 15 barn per grupp. Det är en rekommendation,
              och sista ordet är inte sagt där.
            </seg>
          </u>
          <u>
            <seg>
              Sedan skulle jag också vilja ta upp de förstärkningar som Socialdemokraterna
              gjorde. Peter Hultqvist har berättat att han tyckte att de var
              bra. Jamen vad fint! Men det var ändå inte alla kommuner som kunde
              glädja sig man kunde inte tillgodoräkna sig de pengarna, för man
              hade enligt den dåvarande regeringen arbetat på ett sätt som innebar
              att man inte kunde få del av dem. Peter Hultqvist måste väl inse
              att det var ett problem? Utgångspunkten för Socialdemokraterna
              måste vara att detta skulle vara en förstärkning överallt i kommunerna,
              och så blev det ju inte. Varför blev det inte det, då? Jo, för
              det fanns kommunalpolitiker som redan hade gjort dessa reformer.
            </seg>
          </u>
          <u>
            <seg>
              Kommunerna har själva stora möjligheter att prioritera. De kommuner
              som inte fick del av pengarna var just de kommuner som själva
              hade prioriterat på ett annat sätt och infört personalförstärkningar.
            </seg>
          </u>
          <note type="speaker">
            Anf. 136 ROSSANA DINAMARCA (v) replik:
          </note>
          <u>
            <seg>
              Fru talman! Gunilla Tjernberg lyssnade uppenbarligen inte när
              jag pratade. Det är ju faktiskt ni som inte sätter värde på den
              pedagogiska verksamhet som bedrivs i förskolan. Det är ni som
              vill urholka förskolan och skicka tillbaka den till ruta ett.
            </seg>
          </u>
          <u>
            <seg>
              Ni pratar här om vårdnadsbidraget och barnomsorgspengen. När
              det gäller vårdnadsbidraget är nio av tio som tar ut det kvinnor.
              Barnomsorgspengen tycker jag ännu mer tydliggör att det är vilken
              kvinna som helst som kan ta hand om barn. Det är att undervärdera
              förskolans verksamhet.
            </seg>
          </u>
          <u>
            <seg>
              Det står uttryckligen i propositionen om barnomsorgspeng, som
              vi ska behandla senare, att den är ett viktigt steg för att kvinnor
              ska våga bli egna företagare.
            </seg>
          </u>
          <u>
            <seg>
              Vi vill förstärka förskolan genom att förlänga utbildningen för
              lärare med inriktning mot förskolan, och utbildningen ska vara
              sammanhållen med de andra inriktningarna i lärarutbildningen.
            </seg>
          </u>
          <u>
            <seg>
              Vi vill minska grupperna i förskolan. Ni pratar om att gruppstorleken
              inte skulle spela så stor roll. Ja, det kan man kanske diskutera
              när det gäller äldre barn, men i förskolan är det otvetydigt att
              gruppstorleken spelar roll.
            </seg>
          </u>
          <u>
            <seg>
              Vi vill öka resurserna. Ni säger fortfarande att det inte behövs
              mer pengar till kommunerna.
            </seg>
          </u>
          <u>
            <seg>
              Vi vill stärka jämställdhetsarbetet. Det har kommit en liten
              bit på väg, men det behöver göras mycket mer. Vi vill också införa
              förbättringar som gäller modersmålsstöd och barnomsorg på obekväm
              arbetstid.
            </seg>
          </u>
          <u>
            <seg>
              Det är vad vi vill göra från den här sidan.
            </seg>
          </u>
          <note type="speaker">
            Anf. 137 GUNILLA TJERNBERG (kd) replik:
          </note>
          <u>
            <seg>
              Fru talman! Argumentationen att vårdnadsbidraget och barnomsorgspengen
              skulle vara något som så att säga drabbar kvinnor jag tolkar er
              argumentation så visar på ett mycket märkligt synsätt. Det är
              precis samma diskussion som Vänstern för om hushållsnära tjänster.
              Det gör för resten hela vänstersidan. Det är kvinnor som utför
              arbetet, och därför är det oerhört bekymmersamt för Vänstern.
              Det är kvinnor som kan utveckla sitt arbete, starta företag och
              själva ha makt över sitt liv, som en företagare kan göra på ett
              helt annat sätt än den som är anställd i offentlig sektor.
            </seg>
          </u>
          <u>
            <seg>
              Vi vet att inom barnomsorgen är det tyvärr mest kvinnor som arbetar.
              Tyvärr är det så. Vi vet också att väldigt många kvinnor i offentlig
              verksamhet känner att man inte har någon möjlighet att ha makt
              över sitt liv eller att påverka. Man känner sig ofta oerhört isolerad.
              Men det här ger en möjlighet, och det säger Rossana Dinamarca
              är en nackdel, att kvinnor och män på det här sättet kan starta
              företag. Det är ju positivt! Vänsterpartiet måste inse att det
              är positivt med kvinnor och män som startar företag, oavsett om
              företaget bedriver hushållsnära tjänster eller barnomsorg.
            </seg>
          </u>
          <u>
            <seg>
              Den retorik som Rossana Dinamarca använder går ut på att de är
              för mer resurser till kommunerna och vill ge mer pengar dit. Vänta
              tills vårpropositionen läggs fram. Vi kommer att ha en bra och
              intressant debatt här i kammaren den dag vårpropositionen är levererad.
              Då ska vi ta den debatten, Rossana Dinamarca.
            </seg>
          </u>
          <note type="speaker">
            Anf. 138 ROSSANA DINAMARCA (v) replik:
          </note>
          <u>
            <seg>
              Fru talman! Jag vet också hur det ser ut i förskolan. Det är
              många kvinnor som arbetar där. Det är generellt väldigt mycket
              kvinnor i den offentliga sektorn.
            </seg>
          </u>
          <u>
            <seg>
              Problemet är inte att ni säger att det är kvinnorna som ska ta
              hand om barnen utan att ni säger att den verksamhet som bedrivs
              i förskolan kan utföras av vilken kvinna som helst. Då finns det
              ett problem. Förskolans verksamhet handlar inte bara om att byta
              blöjor, ge barnen mat eller att läsa en bok. Den handlar om att
              kunna bedriva planerad pedagogisk verksamhet, och för det krävs
              en utbildning.
            </seg>
          </u>
          <u>
            <seg>
              Med barnomsorgspengen ger ni i princip vem som helst möjlighet
              att bedriva den verksamheten, att få skattepengar för att ta hand
              om barn. Då har ni reducerat vad förskoleverksamheten handlar
              om. Då säger ni att det som förskolan gör bara är ett rent omhändertagande.
              Det är problemet med de signaler ni skickar.
            </seg>
          </u>
          <u>
            <seg>
              Med vårdnadsbidraget blir det samma sak. Det handlar om att vara
              hemma med sina barn. Det kan vem som helst göra. Det som förskolan
              gör verkar ni också tycka att vem som helst kan göra. Där skiljer
              sig vår syn på vad förskolans verksamhet är och bör vara.
            </seg>
          </u>
          <note type="speaker">
            Anf. 139 GUNILLA TJERNBERG (kd) replik:
          </note>
          <u>
            <seg>
              Fru talman! Jag börjar med det sista, om vårdnadsbidraget. Att
              man kallar föräldrar för vem som helst blir jag förundrad över.
              När blev en förälder vem som helst för sitt barn?
            </seg>
          </u>
          <u>
            <seg>
              I Kristdemokraternas värld är en förälder inte vem som helst.
              Föräldrarna är oerhört viktiga för sina barn. Vi pratar om en
              kort tid då barnet är riktigt litet. Det är inte vem som helst
              utan föräldrarna som har möjligheten att ta hand om det.
            </seg>
          </u>
          <u>
            <seg>
              När det gäller barnomsorgspengen talar Rossana Dinamarca om vilken
              kvinna som helst. Jag hoppas att jag missförstod den lite föraktfulla
              tonen. Vilken kvinna som helst det handlar om duktiga kvinnor
              och män!
            </seg>
          </u>
          <u>
            <seg>
              Det handlar om en kvinna eller man som också kommunen har sagt
              sitt ja till. Det handlar om att det ska vara en pedagogisk verksamhet.
              Läs propositionen, Rossana Dinamarca! Där står det väldigt tydligt
              att den här regeringen sätter stor tilltro till den kvinna eller
              man som vill och har möjlighet att bedriva en verksamhet som också
              fyller ett pedagogiskt syfte. Det är väldigt tydligt utsagt i
              propositionen. Här talar vi inte om vilken kvinna eller man som
              helst, utan det är kvinnor och män som är duktiga och intresserade
              av sitt jobb och som har full möjlighet att starta företag, vilket
              är något mycket positivt.
            </seg>
          </u>
          <u>
            <seg>
              Hela den här möjligheten, det här scenariot, vill Vänsterpartiet
              hindra. Det handlar om dagens moderna familjer, dagens moderna
              föräldrar. Det handlar om både valfrihet och flexibilitet. Rätten
              att välja, en stark och bra förskola det är alliansregeringens
              politik.
            </seg>
          </u>
          <note>
            Överläggningen var härmed avslutad.
          </note>
          <note>
            11 § Studiestöd
          </note>
          <note>
            Föredrogs
          </note>
          <note type="speaker">
            Anf. 140 CAROLINE HELMERSSON-OLSSON (s):
          </note>
          <u>
            <seg>
              Fru talman! Nu ska vi debattera betänkandet som gäller de motioner
              som inkommit under den allmänna motionstiden vad gäller studiestöd.
            </seg>
          </u>
          <u>
            <seg>
              Nära nog alla motioner är avstyrkta av majoriteten i utskottet
              med motivet att man vill avvakta den studiesociala utredningen.
            </seg>
          </u>
          <u>
            <seg>
              Som tur är behöver vi inte vänta så länge. På måndag, om exakt
              fyra dagar, lämnas den över till statsrådet Leijonborg. Men jag
              vill bara påpeka att bara för att högskoleminister Leijonborg
              får utredningen i sina händer på måndag betyder inte det att studenterna
              får en bättre tillvaro samma dag.
            </seg>
          </u>
          <u>
            <seg>
              Jag ser med spänning fram emot vad regeringen kommer att lägga
              fram för förslag utifrån utredningen.
            </seg>
          </u>
          <u>
            <seg>
              Ärligt talat känns det lite märkligt att stå här och debattera
              studiestöd i dag. Jag tror att vi är fyra i den här debatten som
              har suttit i utredningen, och vi vet ganska väl vad som kommer
              att överlämnas. Det kan vi naturligtvis inte prata om i dag. Det
              får vi respektera. Den diskussionen får vi ta på ett annat sätt
              nästa vecka.
            </seg>
          </u>
          <u>
            <seg>
              Men något jag ändå vill säga om denna utredning är att jag tycker
              att parlamentariska utredningar är bra. Det är ett bra arbetssätt
              att bilda sig tillsammans och vrida och vända på förslag och argument
              i syfte, i alla fall, att komma fram till gemensamma lösningar.
              Det politiska hantverket är bra, och det skulle kunna tillämpas
              på fler områden inom utbildningspolitiken.
            </seg>
          </u>
          <u>
            <seg>
              Det är ett bra arbetssätt, har jag sagt, men det tar tid. Och
              det är nu tid att höja studenternas levnadsstandard.
            </seg>
          </u>
          <u>
            <seg>
              Vi socialdemokrater har reserverat oss i det här betänkandet
              med främst tidsmotivet. Det är i övrigt ett mycket komplicerat
              system, och det behöver övervägas noga. Men att studenterna inte
              får det att gå ihop vet vi alla.
            </seg>
          </u>
          <u>
            <seg>
              Vi ser nu en jobbkris som vi kanske inte har varit med om sedan
              30-talet. Ungdomsarbetslösheten är redan i dag närmare 25 procent.
              Det är hög tid att agera från politiskt håll.
            </seg>
          </u>
          <u>
            <seg>
              Enligt Socialdemokraterna är det bästa man kan göra under en
              lågkonjunktur och jobbkris att investera i kunskap och utbildning,
              så att Sverige står starkt när konjunkturen vänder.
            </seg>
          </u>
          <u>
            <seg>
              Vi socialdemokrater har lagt fram förslag vad gäller både utbildningsplatser
              och höjning av studiemedel innevarande år. Vi vill höja nivåerna
              och barntillägget. Vi vill höja fribeloppsnivån. Vi vill också
              höja studiehjälpen.
            </seg>
          </u>
          <u>
            <seg>
              Varje krona som vi lägger på studenternas situation kommer att
              gå till att öka konsumtionen. Studenterna är mer eller mindre
              tvungna att konsumera. Så förutom att det är en investering i
              människors möjlighet att utbilda sig är en höjning av studiemedel
              också god konjunkturpolitik.
            </seg>
          </u>
          <u>
            <seg>
              Ge regeringen det kloka rådet att höja studiemedlen nu! Ge också
              studenterna en nödvändig höjning! Då gör vi också någonting åt
              jobbkrisen.
            </seg>
          </u>
          <u>
            <seg>
              Fru talman! Jag vill yrka bifall till vår reservation 1.
            </seg>
          </u>
          <note>
            I detta betänkande behandlas också motioner som inte har ingått
            i den studiesociala kommitténs uppdrag. I reservation 3 handlar
            det om den nedre åldersgränsen för rätt till studiemedel.
          </note>
          <u>
            <seg>
              En studerande som direkt efter gymnasieskolan söker och kommer
              in på högskola eller universitet får studiemedel även om han eller
              hon bara är 18 år. Om han eller hon måste komplettera sina studier
              från gymnasiet, för att kunna gå vidare, på komvux eller en folkhögskola
              har personen inte rätt till studiestöd utan får studiehjälp som
              i dagsläget är 1 050 kronor.
            </seg>
          </u>
          <u>
            <seg>
              Det är orättvist. Vi menar att ungdomar ska kunna vara självständiga
              och inte vara beroende av föräldrar eller andra anhöriga, oavsett
              vilken utbildning de går.
            </seg>
          </u>
          <u>
            <seg>
              Med det förslag som har lämnats om gymnasieskolan, om att de
              som kommer att gå de yrkesförberedande programmen inte självklart
              får grundläggande behörighet, riskerar den här orättvisan att
              öka. Fler studenter kommer i framtiden sannolikt att vara i behov
              av att läsa in sina betyg för att kunna gå vidare till högre utbildning.
              Majoriteten i utskottet har också hänvisat till just Gymnasieutredningens
              betänkande i det här betänkandet.
            </seg>
          </u>
          <u>
            <seg>
              Jag har sett att det där föreslås att man ska få göra ett undantag
              från 20-årsgränsen för tillgång till gymnasial vuxenutbildning.
            </seg>
          </u>
          <u>
            <seg>
              Propositionen har inte kommit ännu, men eftersom majoriteten
              hänvisar dit skulle det vara bra med ett klargörande i debatten
              i dag. Kommer det ett förslag om att ta bort den nedre åldersgränsen
              även för dessa utbildningar i studiestödsförordningen? Jag skulle
              vara tacksam om någon av alliansens företrädare kunde förtydliga
              detta.
            </seg>
          </u>
          <u>
            <seg>
              Fru talman! Nästa orättvisa handlar om inackorderingstillägget,
              alltså det stöd en elev kan få om han eller hon väljer en gymnasieskola
              som inte ligger i hemorten.
            </seg>
          </u>
          <u>
            <seg>
              Här finns i dag olika regler beroende på om skolan är kommunal
              eller om den är fristående. Vi anser att eleverna bör få en likvärdig
              ersättning oavsett vilken typ av gymnasieskola man väljer att
              studera vid.
            </seg>
          </u>
          <u>
            <seg>
              Det förvånar mig att inte utskottsmajoriteten tar chansen att
              hänvisa till Gymnasieutredningen även på den här punkten. I stället
              hänvisar man till en utredning som lämnades redan 2003.
            </seg>
          </u>
          <u>
            <seg>
              I CSN:s remissvar till Gymnasieutredningen tar man upp just detta.
              CSN anser att fördelningen av ansvaret mellan stat och kommun
              för stöd för inackordering bör omprövas i syfte att få ökad likformighet
              oavsett vilken studieform en studerande väljer, och man föreslår
              faktiskt två olika lösningar. De menar att dessa lösningar även
              kan vara kostnadsneutrala.
            </seg>
          </u>
          <u>
            <seg>
              Den proposition som regeringen har lagt på vårt bord om offentliga
              bidrag på lika villkor handlar om att ge mer lika ekonomiska villkor
              mellan kommunala och fristående skolor. Jag tycker att det även
              ska gälla eleverna.
            </seg>
          </u>
          <note type="speaker">
            Anf. 141 LAGE RAHM (mp):
          </note>
          <u>
            <seg>
              Fru talman! Vi står här i dag och debatterar ett väldigt viktigt
              område. Det är väldigt viktigt att ge alla människor i Sverige,
              som vill, en möjlighet att studera på universitet och högskolor
              och även bedriva vuxenstudier på gymnasienivå, på folkhögskolor
              och liknande.
            </seg>
          </u>
          <u>
            <seg>
              För att ge den möjligheten krävs det inte bara att utbildningen
              är gratis utan också att man ger en möjlighet till en försörjning
              under tiden. Ett sådant system har vi i Sverige, även om det har
              många brister.
            </seg>
          </u>
          <u>
            <seg>
              Några av de bristerna hoppas jag att vi kommer att få chans att
              avhjälpa. Den studiesociala kommittén ska, som sagt, presentera
              sitt betänkande på måndag. Jag som har varit med där tycker att
              det finns en del bra saker och andra mindre bra.
            </seg>
          </u>
          <u>
            <seg>
              Problemet i det här sammanhanget är ju att vi för den här debatten
              nu . Jag tror att vi alla som sitter här i kammaren i princip
              vet vad som föreslås, men vi får inte säga någonting därför att
              det ska presenteras på måndag.
            </seg>
          </u>
          <u>
            <seg>
              Det är en ordning som är något konstig, för att säga det milt.
              Det rimliga vore förstås att vi faktiskt hade flyttat fram den
              här debatten så att vi hade fått en chans att diskutera det som
              verkligen är relevant på det här området. Därför tänker jag försöka
              hålla mig kort. Vi får komma tillbaka till den här viktiga debatten
              en annan gång och får helt enkelt konstatera att vi tyvärr inte
              riktigt kunde föra den i dag.
            </seg>
          </u>
          <u>
            <seg>
              En sak som har kommit ut från Studiesociala kommittén, vilket
              väl delvis är mitt ansvar, är att man inte längre garanterat ska
              ha rätt att få studiemedel i sex år ens om man klarar de kurser
              man går, utan det ska begränsas till fyra år. Det är den typen
              av förslag som det hade väldigt roligt att få debattera här med
              er i dag. Men jag ska inte uppehålla mig mer vid det utan konstaterar
              bara att jag inte har träffat någon som har varit glad över det
              här förslaget, och då träffar jag i och för sig väldigt mycket
              studenter. Man kan ju tycka att det vore rimligt att de som det
              berör skulle tycka att det var bra, men nog om det.
            </seg>
          </u>
          <u>
            <seg>
              I stället ska jag säga något kort om nivåerna. När vi pratat
              studiemedel har vi också fört en lång diskussion om vad som är
              rimligt, och som jag sade i inledningen ska man ju kunna leva
              på studiemedlet. I dagsläget är det för många människor väldigt
              svårt att göra det med dagens studiemedelsnivå.
            </seg>
          </u>
          <u>
            <seg>
              Precis som Caroline framförde tidigare har vi väntat länge på
              detta. Regeringen har hela tiden hänvisat till Studiesociala kommittén
              som jag och andra har suttit i. Men det är ju inget svårt beslut
              att höja studiemedlet. Alla måste väl vara överens om att det
              är för lågt, och då hade man kunnat höja det. Det behövs ingen
              utredning för det. Lars Leijonborg lovade även Sveriges förenade
              studentkårer att utredningen inte skulle stå i vägen för en höjning.
              Om nu utredningen inte stod i vägen för en höjning, kan man bara
              konstatera att regeringen medvetet har låtit bli att höja studiemedlet
              för att regeringen inte ville höja det. Det tycker jag är väldigt
              tråkigt. Jag hoppas att vi efter att kommittén har presenterat
              sitt betänkande kan se en omsvängning från regeringens sida. Anledningen
              till en höjning har diskuterats mycket. Bland annat kan man tycka
              att det är rimligt att även studenter ska kunna gå till tandläkaren.
              Och jag tycker att det är viktigt att studenter har råd att köpa
              sin kurslitteratur och inte behöver kopiera. Det hoppas jag att
              regeringen också tycker.
            </seg>
          </u>
          <u>
            <seg>
              Vi i Miljöpartiet har i vår budget och på många andra ställen
              föreslagit en höjning av studiemedlet med 900 kronor och att höjningen
              ska vara på bidragsdelen för att inte öka studenters skuldsättning
              ytterligare. Det kvarstår vi vid. Vi hade hoppats att höjningen
              skulle kunna genomföras betydligt tidigare, men vi konstaterar
              att den kanske kommer att genomföras av regeringen precis före
              valet. Det kan man tycka är lite sent när det i princip har gått
              fyra år, hela mandatperioden, men bättre sent än aldrig i och
              för sig.
            </seg>
          </u>
          <u>
            <seg>
              Jag ska också säga något kort om ett förslag i betänkandet och
              en reservation som jag vill yrka bifall till, nämligen reservation
              nr 2. Vi står givetvis bakom också de övriga, men jag nöjer mig
              med att yrka bifall till reservation 2 i det här fallet. Det gäller
              den så kallade karenstiden för studenter. Om man studerar och
              blir sjuk har man rätt att behålla studiemedlet och få den skulddelen
              avskriven efter 30 dagar, till skillnad från människor som arbetar
              som inte har en 30-dagarsgräns utan två dagars karenstid.
            </seg>
          </u>
          <u>
            <seg>
              Vi i Miljöpartiet menar att det är fullständigt orimligt att
              ha den här typen av långa tidsgränser. Det rimliga är att åtminstone
              gå tillbaka till den nivå som gällde tidigare, nämligen 14 dagar.
              Det är möjligt att det kan vara rimligt med ytterligare sänkning,
              men ett första steg vore att gå tillbaka till 14 dagar. Därför,
              som sagt, yrkar jag bifall till reservation 2 och kan nu säga
              att jag hoppas att vi får tillfälle att återkomma till den här
              typen av debatt när vi har sett, och alla har haft möjligheten
              att se, Studiesociala kommitténs förslag.
            </seg>
          </u>
          <note type="speaker">
            Anf. 142 PATRIK FORSLUND (m):
          </note>
          <u>
            <seg>
              Fru talman! Jag tycker alltid att det är intressant att höra
              oppositionen debattera. Oavsett om det gäller forskningsanslag,
              krisstöd eller studiestödshöjningar verkar oppositionen i Sverige
              alltid ha mer pengar. Även om den gamle finansministern Pär Nuder
              har lämnat riksdagen är det som om han hade lämnat kvar sin plånbok
              här.
            </seg>
          </u>
          <u>
            <seg>
              Vi i alliansen har vid ett flertal tillfällen uttalat att vi
              värnar om studenternas studiesociala situation. Vi tycker att
              det är viktigt att studiemedel och andra sociala trygghetssystem
              samverkar på ett optimalt sätt, så att studenterna har möjlighet
              att försörja sig och leva ett tryggt liv under sin studietid.
            </seg>
          </u>
          <u>
            <seg>
              Alliansen tycker också att det såklart är bra att människor utbildar
              sig. Och vi kan i Sverige vara stolta över ett av världens mest
              generösa studiestödssystem. I Sverige är faktiskt utbildningarna
              gratis för studenterna, och man kan få studiebidrag för att helt
              kunna koncentrera sig på sina studier. Och det ska vi vara glada
              för.
            </seg>
          </u>
          <u>
            <seg>
              Men, visst, man kan alltid önska sig att studenterna ska kunna
              unna sig någonting extra eller kunna ha större marginaler. Det
              är därför som politiken måste kunna skapa förutsättningar för
              studenter att förbättra sin ekonomiska situation på flera olika
              sätt. Det kan handla om höjda studiemedel men även om att avskaffa
              kårobligatoriet eller att öka lönsamheten för studenter när de
              arbetar lite extra.
            </seg>
          </u>
          <u>
            <seg>
              Vi vill göra detta på ett ansvarsfullt sätt. Därför har alliansregeringen
              tillsatt en studiesocial utredning. Den ska, som många andra påtalat,
              kartlägga och utreda bland annat studenters ekonomiska situation,
              där bland annat framtida beloppsnivåer och friloppsnivåer kommer
              in. Utgångspunkten är att systemet långsiktigt ska säkerställa
              en skälig levnadsstandard för de studerande i Sverige.
            </seg>
          </u>
          <u>
            <seg>
              Nu har det fallit sig så, som alla vet, att den studiesociala
              kommittén lämnar sitt betänkande på måndag, medan vi i riksdagen
              debatterar motionerna här i dag. Man kan tycka att det är olyckligt,
              men nu är det så. Jag hoppas att vi ändå får en intressant debatt
              om var de olika partierna står.
            </seg>
          </u>
          <u>
            <seg>
              I betänkandet som vi nu debatterar finns många motioner med intressanta
              förslag, till exempel de många borgerliga motionerna om att avskaffa
              fribeloppet. Jag tycker personligen att ett generöst studiemedelssystem
              måste skapa möjligheter för studerande att till exempel arbeta
              extra vid sidan av sina studier.
            </seg>
          </u>
          <u>
            <seg>
              I Sverige har vi under en längre tid haft en politik som missgynnat
              de studenter som valt att jobba extra. Konsekvensen av det har
              varit att många studenter förlorat en sidoinkomst, inte lyckats
              få in en fot på arbetsmarknaden och i vissa fall varit tvungna
              att ta svartjobb för att klara ekonomin. Jag hoppas naturligtvis
              på att vi kan se en förändring av det här framöver.
            </seg>
          </u>
          <u>
            <seg>
              En annan viktig fråga är såklart studenternas studiesociala tillvaro.
              Som jag nämnde tidigare har många studenter en knepig situation,
              inte minst de studenter som har barn att ta hand om. Den studiesociala
              utredningen ska, förutom att se över den ekonomiska situationen
              för studenter, även se över de studiesociala frågorna. Hur kan
              exempelvis studenthälsovården fungera bättre? Hur kan studiestödssystemet
              bättre samspela med de övriga trygghetssystemen som vi har i samhället?
            </seg>
          </u>
          <u>
            <seg>
              På måndag kommer vi här i kammaren och ni tre personer uppe på
              läktaren att få höra vad den studiesociala kommittén har att föreslå
              i ämnet. På måndag lär vi säkert också få höra många kommentarer
              från vänsterkartellens talespersoner i fråga om studiemedlen.
              Då kommer vi bland annat att få höra från Socialdemokraterna att
              de vill höja studiebidraget med 375 kronor, att Miljöpartiet vill
              höja det med 900 kronor och att Vänsterpartiet vill höja det med
              1 200 kronor tre förslag från tre partier som fortfarande inte
              kan enas i studiestödsfrågan.
            </seg>
          </u>
          <u>
            <seg>
              Fru talman! För att illustrera oenigheten i oppositionen kan
              man bläddra lite i dagens betänkande. Socialdemokraterna har där
              reserverat sig på punkt 1, men inte Vänsterpartiet och Miljöpartiet.
              Miljöpartiet har reserverat sig på punkt 4, men inte Socialdemokraterna
              och Vänsterpartiet. Socialdemokraterna och Vänsterpartiet har
              däremot reserverat sig tillsammans på punkterna 5 och 6 men inte
              tagit med Vänsterpartiet. Vänsterpartiet och Miljöpartiet har
              dessutom lämnat särskilda yttranden på punkt 1, men inte tillsammans
              utan enskilt och inte ihop med Socialdemokraterna. Som ni hör
              råder det fullständig förvirring inom vänsterkartellen på studiestödsområdet.
            </seg>
          </u>
          <u>
            <seg>
              Inte nog med att vänsterkartellen är oense. De kan heller inte
              finansiera sina egna förslag till studiestödshöjningar. Socialdemokraterna
              säger sig vilja höja studiemedlen med 375 kronor i månaden, som
              jag tidigare nämnde. En sådan höjning kostar 1 ½ miljard kronor,
              men Socialdemokraterna har bara avsatt 520 miljoner i sin budgetmotion
              till att höja studiemedlet, alltså en tredjedel. Det leder ju
              snabbt till att deras höjning med 375 kronor blir en höjning med
              knappt 125 kronor. Miljöpartiet har deklarerat att de vill höja
              studiemedlet med 900 kronor i månaden. Det är mycket pengar, och
              det skulle säkert alla vara glada för.
            </seg>
          </u>
          <u>
            <seg>
              Men Miljöpartiets satsning riktar sig inte riktigt till alla
              landets studenter. I höstas, i oktober, presenterade Socialdemokraterna
              och Miljöpartiet en särskild KY-, högskole- och komvuxplatssatsning
              på 11 000 fler platser de kommande tre åren. Där glömde Miljöpartiet
              helt enkelt att skicka med pengar till studiemedel. Man skickade
              med pengar till platser. Socialdemokraterna skickade med pengar
              till platser. Socialdemokraterna skickade med pengar till höjda
              studiemedel. Men Miljöpartiet glömde att skicka med pengar till
              studiemedel. Därför får inte alla studenter en höjning med Miljöpartiets
              politik.
            </seg>
          </u>
          <u>
            <seg>
              Fru talman! Det vore även intressant att i dag få höra från Vänsterpartiet
              vad man tycker om Miljöpartiets och Socialdemokraternas satsning
              på fler högskole-, KY- och komvuxplatser som presenterades i oktober
              förra året.
            </seg>
          </u>
          <u>
            <seg>
              Som vi alla vet var vänsterkartellen inte riktigt komplett i
              oktober 2008. Vänsterpartiet var inte med i startuppställningen
              när det gällde studiestödsfrågor och studiepolitik. Men det är
              man nu. Då undrar man såklart: Är satsningen aktuell fortfarande
              eller var det bara en tom presskonferens utan pengar men med tomma
              löften? Är Vänsterpartiet med i s- och mp-satsningen på fler platser
              i KY, högskola och komvux?
            </seg>
          </u>
          <u>
            <seg>
              Vänsterkartellen kan som vi hör inte komma överens om en gemensam
              summa, inte finansiera sina egna förslag och inte enas i sin kritik
              mot regeringen. Mot detta, mina vänner, står en samlad allians
              bestående av fyra partier som alla bejakar frihet och ser till
              människors möjlighet att utveckla sina studier. Vi värnar om studenternas
              studiesociala situation och tycker att studenterna ska ha möjlighet
              att försörja sig och leva ett tryggt liv under sin studietid.
            </seg>
          </u>
          <note>
            Fru talman! Jag yrkar bifall till utskottets förslag i betänkandet
            och avslag på motionerna.
          </note>
          <note>
            (Applåder)
          </note>
          <note type="speaker">
            Anf. 143 PER LODENIUS (c):
          </note>
          <u>
            <seg>
              Fru talman! Jag inleder med en fråga: Är det rimligt att man
              hindras från att arbeta eller att starta företag vid sidan av
              sina studier även om man klarar sina studier ändå?
            </seg>
          </u>
          <u>
            <seg>
              Det handlar om dagens fribeloppsnivåer som utgör ett hinder för
              studenter att arbeta vid sidan av sina studier och också motverkar
              tidiga kontakter med arbetslivet.
            </seg>
          </u>
          <u>
            <seg>
              De jobbskatteavdrag som har införts gynnar de studenter som vill
              arbeta vid sidan om. Arbetsgivaravgifterna har också sänkts för
              unga och mer flexibla anställningsregler för visstids- och säsongsanställda
              har införts. Det här gynnar studenter som vill arbeta extra under
              studietiden eller som nyligen tagit examen.
            </seg>
          </u>
          <u>
            <seg>
              Självklart ska studierna vara det viktiga för studenten, men
              hur man i övrigt väljer att disponera sin tid, för exempelvis
              arbete, bör inte i så stor utsträckning som i dag påverka studiestödet.
              Det är inte rimligt att en student som vill och har möjlighet
              att arbeta vid sidan av studierna ska straffas för detta.
            </seg>
          </u>
          <u>
            <seg>
              Systemet för finansiering av sina egna studier behöver vara enkelt
              att förstå och inte skapa extra krångel och oro för den som studerar.
              Att under perioder av studierna då man kanske har möjlighet att
              jobba extra behöva tacka nej till jobb på grund av risken att
              passera gränsen för fribelopp skapar bara onödig oro och stress.
            </seg>
          </u>
          <u>
            <seg>
              Nu är inte bara en höjning av fribeloppet lösningen på studenters
              ekonomi. Frågan är självklart mycket mer komplex än så. Det finns
              ett behov av höjt studiemedel. Studiestöden har inte följt den
              allmänna kostnadsutvecklingen. Problemet ligger bland annat i
              att kostnaderna för boende har ökat utan att det har märkts på
              studiestödsnivåerna.
            </seg>
          </u>
          <u>
            <seg>
              Viktigt är dock att ha med sig när det gäller finansiering av
              studier, särskilt i dessa tider av finansoro i världen, att höjningar
              och andra förändringar av studiestödet måste vara ekonomiskt hållbart
              och försvarbart för den svenska ekonomin.
            </seg>
          </u>
          <u>
            <seg>
              Det är också viktigt att studiestödet samverkar med andra bidragsformer
              och ekonomiska system och är hållbart över tid. Studiesociala
              kommittén, som alla de tidigare talarna i detta ämne har hänvisat
              till, presenterar på måndag sitt slutbetänkande. Den har bland
              annat haft till uppgift att se över hur studiemedelssystemet och
              de sociala trygghetssystemen ska kunna samverka optimalt.
            </seg>
          </u>
          <u>
            <seg>
              Fru talman! För att utbildningssystemet ska fungera behövs ett
              flexibelt, fungerande och rättvist studiemedelssystem. Studenternas
              sociala och ekonomiska villkor påverkas och är beroende av olika
              faktorer. Jag förutsätter att Studiesociala kommittén har gjort
              en ordentlig översyn av detta. Jag ser fram mot de slutsatser
              den kommer att presentera.
            </seg>
          </u>
          <u>
            <seg>
              Det finns ett behov av en bättre ekonomi för den som studerar.
              Det behovet har funnits under många år inte bara under denna regerings
              tid men det handlar inte enbart om beloppet på studiebidraget
              eller studielånet eller fribeloppets storlek.
            </seg>
          </u>
          <u>
            <seg>
              Centerpartiet vill se en höjning av studiestödet och en ändring
              av fribeloppet. Systemet är dock så mycket mer komplext än så.
              Det handlar också om Centrala studiestödsnämndens roll och om
              hur samverkan med andra sociala trygghetssystem kan ske med mera.
            </seg>
          </u>
          <u>
            <seg>
              På måndag presenterar alltså Studiesociala kommittén sitt slutbetänkande.
              Kommittén har haft ett stort antal frågor att belysa och ge förslag
              till. Då jag själv, till skillnad från några av de tidigare talarna,
              inte har haft förmånen att sitta med i denna kommitté ser jag
              med intresse fram mot kommitténs förslag till åtgärder vad gäller
              de studerandes ekonomiska och sociala situation.
            </seg>
          </u>
          <u>
            <seg>
              Studenters sociala och ekonomiska villkor påverkas och är beroende
              av ett flertal faktorer. Centerpartiet genomför tillsammans med
              övriga allianspartier en rad nödvändiga reformer för att underlätta
              för studenter att påbörja studier men även att genomföra sina
              studier. Genom Studiesociala kommittén har en ordentlig översyn
              av dessa frågor gjorts och det har behövts.
            </seg>
          </u>
          <note>
            Med det, fru talman, yrkar jag bifall till utbildningsutskottets
            förslag i betänkandet.
          </note>
          <note type="speaker">
            Anf. 144 EVA JOHNSSON (kd):
          </note>
          <u>
            <seg>
              Fru talman! Jag börjar med att yrka bifall till utskottets förslag
              i betänkandet.
            </seg>
          </u>
          <u>
            <seg>
              Högre utbildning tror jag vi alla kan vara överens om är en investering
              såväl för individen som för samhället. För att tillvarata goda
              förmågor har vi en statligt finansierad studiefinansiering i Sverige.
              Den ska göra det möjligt för alla oavsett bakgrund att skaffa
              sig en högre utbildning.
            </seg>
          </u>
          <u>
            <seg>
              Men det räcker inte med det. Studiestödssystemet måste vara så
              enkelt och överskådligt som möjligt. Vi får inte skrämma bort
              blivande studenter genom ett komplext system. Ett studiemedelssystem
              får inte vara så krångligt att studenterna inte kan använda det
              på allra bästa sätt.
            </seg>
          </u>
          <u>
            <seg>
              För att uppmuntra till personligt ansvarstagande måste systemet
              vara förutsägbart. Det är systemet inte i dag. Orsakerna till
              det är flera. En orsak är att den genomsnittliga studenten ser
              väldigt annorlunda ut i dag jämfört med för bara tio år sedan.
              Andelen äldre studenter har ökat och var femte student har barn.
              Samtidigt är de sociala trygghetssystemen utformade för en annan
              typ av studenter, nämligen de som i stort sett nästan uteslutande
              kommer direkt från gymnasieskolan.
            </seg>
          </u>
          <u>
            <seg>
              Kristdemokraterna krävde därför i opposition under förra mandatperioden,
              med stöd av Miljöpartiet och allianskollegerna, en förnyad studiesocial
              utredning. En parlamentarisk utredning tillsattes också av alliansregeringen.
              Den kommer, som vi redan hört, att presentera sina resultat nästa
              vecka.
            </seg>
          </u>
          <u>
            <seg>
              Jag håller med tidigare talare om att det är en styrka när vi
              kan få till en parlamentarisk utredning och en samsyn i dessa
              viktiga frågor så att vi slipper en nyckfull förändring beroende
              på eventuell majoritet i riksdagen.
            </seg>
          </u>
          <u>
            <seg>
              Fru talman! Vad är det som ska locka till studier? Är det studiemedlets
              konstruktion? Under den förra regeringen fanns en uppsjö av kortare
              och längre riktade former. Här var det uppenbart att det var studiemedelsformen
              som var det som skulle rekrytera, inte löneläget efter studierna.
            </seg>
          </u>
          <u>
            <seg>
              Vi kristdemokrater har länge gjort den principiella bedömningen
              att det är effekterna av studierna som ska vara rekryterande.
              Studiemedlet ska vara så renodlat som möjligt eftersom det ökar
              överskådligheten och därmed också rättssäkerheten.
            </seg>
          </u>
          <u>
            <seg>
              Samtidigt oroas Kristdemokraterna över signalerna att den ekonomiska
              situationen för studenterna är sådan att det riskerar att få återverkningar
              på studieresultatet.
            </seg>
          </u>
          <u>
            <seg>
              Vi är mycket intresserade av att ytterligare försöka stärka studenternas
              ekonomiska situation. Vi vill göra något åt fribeloppstaket. Man
              kan tänka sig olika varianter. Jag är övertygad om att det har
              diskuterats i den studiesociala utredningen. Man kan fundera över
              fribeloppsgränsen och över studiemedlet som helhet.
            </seg>
          </u>
          <u>
            <seg>
              En annan lösning som vi har diskuterat är att beräkningen av
              fribeloppet görs på helår. Mycket av de problem med återbetalningarna
              som vi i dag ser är ett resultat av att fribeloppet beräknas terminsvis.
            </seg>
          </u>
          <u>
            <seg>
              I betänkandet för en kristdemokratisk motionär även fram tanken
              på bonus vid en förtida återbetalning. Med tanke på det ekonomiska
              läge som inte bara Sverige utan även resten av världen befinner
              sig i kan det vara ett intressant förslag för att stärka statens
              kassa och minska låntagandet för den enskilde.
            </seg>
          </u>
          <u>
            <seg>
              Mot bakgrund av den studiesociala utredningen som nu pågår har
              vi emellertid valt att i nuläget inte bifalla motionen. Vi hoppas
              att den liksom många andra tankar finns inkluderade i utredarnas
              tankar.
            </seg>
          </u>
          <u>
            <seg>
              Fru talman! När det gäller oppositionens förslag är det lite
              intressant att en alternativ politik från Vänsterpartiet lyser
              med sin frånvaro. Vänsterpartiet har annars haft en stor tilltro
              till statens möjligheter att stödja medborgare. Det finns mycket
              riktigt ett särskilt yttrande om nivåerna i studiemedlet. Men
              det finns inga reservationer från Vänsterpartiet mot alliansregeringens
              studiestödspolitik i övrigt. Så bra. Det ska vi komma ihåg.
            </seg>
          </u>
          <u>
            <seg>
              Socialdemokraterna och Miljöpartiet har däremot ett antal reservationer.
              Utskottet föreslår att motionerna avslås huvudsakligen med hänvisning
              till att den studiesociala utredningen tittar på de frågor som
              berörs i motionerna. Det är fullt rimligt.
            </seg>
          </u>
          <u>
            <seg>
              Däremot är det lite tråkigt att förslag har börjat läcka ut från
              utredningen. Det har lett till spekulationer i medier om vad utredningen
              kommer att föreslå i slutänden och hur en kommande proposition
              möjligen kan se ut. Det är olyckligt eftersom det är svårt att
              bilda sig en uppfattning om utredningens helhet utifrån de delar
              som har blivit omskrivna. Vi kommer att få veta vad utredningen
              säger, men vad slutprodukten blir i regeringens proposition vet
              vi inte på ett tag.
            </seg>
          </u>
          <u>
            <seg>
              Som sista talare tycker jag att det är bra att vi i debatten
              här i dag har kunnat hålla oss ifrån spekulationer om den studiesociala
              utredningen. Det har varit en styrka, även om det kanske har skapat
              viss frustration hos en och annan talare.
            </seg>
          </u>
          <u>
            <seg>
              I vanlig ordning kan vi konstatera att en spretig opposition
              står mot en samlad majoritet. Det bör kännas tryggt för Sveriges
              studenter att veta att den nuvarande regeringen är samlad i sina
              förslag. Vi är kraftfulla och har för avsikt att komma med förslag
              som förbättrar studenternas situation. Vi är enade, och studenterna
              kan med tilltro se fram emot alliansregeringens kommande förslag
              när det gäller deras situation.
            </seg>
          </u>
          <note>
            Överläggningen var härmed avslutad.
          </note>
          <note>
            12 § Vuxenutbildning
          </note>
          <note>
            Föredrogs
          </note>
          <note type="speaker">
            Anf. 145 AGNETA LUNDBERG (s):
          </note>
          <note>
            Fru talman! Vi debatterar i dag utbildningsutskottets betänkande
            nr 10 om vuxenutbildning.
          </note>
          <u>
            <seg>
              Jag står självklart bakom alla våra reservationer, men för tids
              vinnande yrkar jag bifall bara till reservation nr 3.
            </seg>
          </u>
          <u>
            <seg>
              Det livslånga lärandet börjar när vi föds. Det är viktigt att
              alla får en reell chans att växa i kunskap utifrån sina förutsättningar.
              För att detta ska vara möjligt gäller det att vi har ett utbildningssystem
              som har den inriktning och de resurser som krävs.
            </seg>
          </u>
          <u>
            <seg>
              Vi gör olika val i livet, och det är viktigt att de val man gör
              inte är någon återvändsgränd utan att man ges möjlighet att hela
              tiden göra nya val och finna nya vägar.
            </seg>
          </u>
          <u>
            <seg>
              Det kommer, i den föränderliga värld och det föränderliga arbetsliv
              vi har, att vara nödvändigt att hela tiden kunna förändra sin
              livssituation. Det blir inte minst uppenbart i dessa tider. Med
              de mängder av varsel som kommer varje dag där i stort sett alla
              varsel leder till arbetslöshet krävs möjlighet till kompetensutveckling
              och/eller helt byte av yrkesinriktning.
            </seg>
          </u>
          <u>
            <seg>
              Det är dags för ett nytt kunskapslyft. De borgerliga partierna
              var starkt emot vår reform Kunskapslyftet som varade mellan 1997
              och 2002. Man kritiserade reformen utifrån att vi enbart försökte
              dölja arbetslösheten, att inga studerande skulle vilja delta och
              att det skulle vara ytterst få kommuner som över huvud taget skulle
              ansöka om kunskapslyftsplatser.
            </seg>
          </u>
          <u>
            <seg>
              Med facit i hand vet vi att det blev precis tvärtom. Vi hade
              hög arbetslöshet, och vi visste att många av de arbetslösa inte
              hade en fullgången gymnasieskola och att en del inte hade gått
              grundskolan klart. Dessutom var det många som inte hade någon
              yrkesutbildning. Det var lätt att konstatera att dessa inte hade
              någon chans att komma in på arbetsmarknaden.
            </seg>
          </u>
          <u>
            <seg>
              Vi har samma situation i dag, men den är ännu svårare då dagens
              arbetsliv kräver ännu högre kompetens för att man ska vara anställningsbar.
              I dag saknar ca 800 000 vuxna fullgången gymnasieskola och har
              därför betydande svårigheter att få nya jobb. Många vuxna har
              dessutom utbildningar som behöver uppdateras och kompletteras
              för att de ska fortsätta att vara efterfrågade på arbetsmarknaden.
            </seg>
          </u>
          <u>
            <seg>
              Självklart är vuxenutbildning ett viktigt instrument för arbetslösa,
              men det är inte enbart ett arbetsmarknadspolitiskt instrument.
              En välutbildad befolkning är en av tillväxtens drivkrafter, men
              det är också en viktig demokrati- och jämställdhetsfråga.
            </seg>
          </u>
          <u>
            <seg>
              Kunskapslyftet var tänkt att vara i fem år och sedan återgå till
              att enbart finansieras av kommunerna. Den socialdemokratiska regeringen
              valde utifrån de behov man såg att staten måste fortsätta att
              finansiera vuxenutbildningen med 50 procent och kommunerna de
              resterande 50 procenten, alltså delat ansvar.
            </seg>
          </u>
          <u>
            <seg>
              Vi socialdemokrater anser att det statliga anslaget till komvux
              bör höjas med de 600 miljoner som regeringen tog bort i samband
              med regeringsskiftet. Vår satsning på vuxenutbildning motsvarar
              22 000 fler vuxenutbildningsplatser än regeringens. Viktigt är
              att man när man fördelar vuxenutbildningsplatserna återgår till
              vår fördelningsmodell där man vid fördelningen tog hänsyn till
              kommunens arbetslöshet, utbildningsnivå och antal invandrare.
            </seg>
          </u>
          <u>
            <seg>
              Det är slöseri att fördela lika till alla kommuner oavsett om
              de har behov eller inte. Som det är i dag har man skurit ned mest
              där arbetslösheten är som högst och utbildningsnivån som lägst.
              Vinnare i regeringens fördelningsmodell är välsituerade Stockholmsförorter.
            </seg>
          </u>
          <u>
            <seg>
              Regeringen har dragit ned resurser till vuxenutbildningsplatser
              med 600 miljoner kronor under åren 2007, 2008, 2009 och 2010.
              Det blir sammanlagt 2,4 miljarder. Sedan har man sagt att man
              har gjort stora satsningar genom att lägga tillbaka 334 miljoner
              2009 och 563 miljoner 2010. Det är matematik i den högre skolan
              som den borgerliga regeringen ägnar sig åt när man kallar det
              en satsning som i realiteten är 1,5 miljarder mindre i förhållande
              till Socialdemokraternas förslag som är 2,4 miljarder. Det har
              sin utgångspunkt i högkonjunkturen 2006.
            </seg>
          </u>
          <u>
            <seg>
              Det är speciellt anmärkningsvärt när man befinner sig i en djup
              lågkonjunktur som vi inte ser slutet på.
            </seg>
          </u>
          <u>
            <seg>
              Ett område som är eftersatt är utbudet inom yrkesutbildningarna.
              Vi socialdemokrater vill därför inrätta en kompetenskommission.
              Kommissionen ska, i kontakt med branschföreträdare, snabbt kartlägga
              utbildningsbehovet såväl nationellt som för varje län och region.
              Därefter ska kompetenskommissionen ha mandat att köpa yrkesutbildningar
              från kommuner, högskolor, privata utbildningsföretag och andra
              utbildningsanordnare. Utbildningarna ska vara yrkesinriktade och
              ha en nära koppling till arbetslivet. De ska omfatta såväl gymnasial
              och eftergymnasial nivå som högskolenivå. Vidare anser vi att
              det behövs en generell utbyggnad av vuxenutbildningen inom de
              yrkesförberedande programmen.
            </seg>
          </u>
          <u>
            <seg>
              När det gäller sfi-undervisningen vill vi understryka vikten
              av att kvalitetssäkra och individualisera undervisningen. Detta
              vill vi göra bland annat genom att slå vakt om det minsta antal
              undervisningstimmar som de sfi-studerande har rätt till.
            </seg>
          </u>
          <u>
            <seg>
              Vi vill att sfi-undervisningen tydligare kopplas till olika människors
              förkunskaper och att undervisningen inriktas på att underlätta
              en snabb övergång till arbetslivet. Vi vill därför avsätta medel
              för utvecklings- och försöksverksamhet.
            </seg>
          </u>
          <u>
            <seg>
              Arbetslösheten är hög bland den svenska befolkningen, men den
              är enligt Svenskt Näringslivs prognos störst bland ungdomar och
              har ökat med 30 procent. Vi har den näst högsta ungdomsarbetslösheten
              i Europa. Endast Spanien ligger sämre till. Under 2010 kommer
              ungdomarna att svara för 43 procent av den totala arbetslösheten
              i Sverige. Det är ytterst upprörande, och regeringen gör ingenting.
            </seg>
          </u>
          <u>
            <seg>
              Det är helt klart att regeringen inte tar den enorma arbetslösheten
              och den omstrukturering som pågår på allvar utan enbart hänvisar
              till att marknaden ska lösa krisen. Ingen mer än regeringen tror
              på detta.
            </seg>
          </u>
          <u>
            <seg>
              För säkerhets skull yrkar jag än en gång bifall till reservation
              3.
            </seg>
          </u>
          <note type="speaker">
            Anf. 146 MATS PERTOFT (mp):
          </note>
          <u>
            <seg>
              Fru talman! När det gäller yrkesutbildning och utbildning över
              huvud taget är det en regerings uppgift att ligga före så att
              man kan planera i god tid för de förändringar och för de utmaningar
              som samhället och omvärlden skapar för oss och så att man kan
              trygga vår välfärd och vår utbildning.
            </seg>
          </u>
          <u>
            <seg>
              Därför är det desto mer beklagligt när man ser hur regeringen
              agerar i efterhand hela tiden. Det första som regeringen gjorde
              när den kom till makten var att skära ned resurserna till komvux,
              mer än vad som hade planerats på något sätt. Alla som hade ett
              litet öra vid marken och som hade någon som helst kontakt med
              kommunerna ute i landet hörde det ramaskri som gick genom Kommunsverige
              över de nedskärningar på komvux som helt oväntat drabbade kommunerna
              när alliansregeringens första budget lades fram.
            </seg>
          </u>
          <u>
            <seg>
              Sedan har regeringen alltid försvarat sig med att alla har skurit
              ned tidigare. Visst är det så. Det är ingen som diskuterar det.
              Men det oväntade dråpslag som drabbade komvux var inte alls planerat,
              och det var inte någon som hade förutsett det.
            </seg>
          </u>
          <u>
            <seg>
              Det är det som jag menar med att ha beredskap för oväntade situationer.
              Dagens finanskris och ekonomiska kris har varit väldigt svår att
              förutse. Men därför gäller det att ha resurser i beredskap.
            </seg>
          </u>
          <u>
            <seg>
              Sedan är det väldigt trevligt att en del satsningar på yrkesvux
              har ökat lite grann i alla fall. Men man kommer inte upp i de
              nivåer som fanns tidigare. Det är det som är beklagligt, och det
              är det som är farligt när vi nu går in i vad som kan bli den värsta
              lågkonjunkturen på väldigt länge. Jag hoppas att den inte går
              så långt att den slår 90-talets kris. Men det finns väldigt många
              prognosmakare som menar att den kommer att göra det. Då har vi
              en regering som för en politik som haltar efter och som försöker
              hinna med men som bara kommer i efterhand.
            </seg>
          </u>
          <u>
            <seg>
              Vi har flera gånger tidigare i dag diskuterat frågan om resurser
              till kommuner och landsting som man inte är beredd att ge 2009.
              Man har inte förstått verkligheten. Man verkar inte ha tillräckligt
              många politiker och förtroendevalda i ledande ställning hos regeringen
              som har erfarenhet av kommunekonomi och av hur det ser ut ute
              i verkligheten utan som bara kännare till riksdagens kammare och
              Rosenbad. Det är det som gör mig orolig när vi debatterar vuxenutbildning.
            </seg>
          </u>
          <u>
            <seg>
              Från Miljöpartiets sida ser vi nämligen i stället möjligheterna.
              Vi har ända sedan alliansregeringen tillträdde försökt vinnlägga
              oss om att balansera våra budgetalternativ tydligt. Vissa av skattesänkningarna
              har vi tagit till oss. Vi har samtidigt gjort satsningar och gjort
              det med en ekonomi i balans. Det är nämligen viktigt långsiktigt
              att ha en ekonomi i balans. Det visar inte minst denna kris.
            </seg>
          </u>
          <u>
            <seg>
              Samtidigt måste man se utmaningen som man kan använda konstruktivt
              framåt. Då handlar det om att bygga ett långsiktigt hållbart samhälle.
              Vi har väldigt stora behov när det gäller till exempel allmännyttans
              hyresfastigheter över hela landet. Det skulle vara fantastiskt
              att nu utnyttja detta genom att renovera dem och satsa på dem.
            </seg>
          </u>
          <u>
            <seg>
              Därför har vi reservation 4 på denna punkt där vi framför att
              vi vill utnyttja komvux och yrkesvux resurser för att utbilda
              fler arbetare och samtidigt sätta i gång ett rejält upprustningsprogram.
            </seg>
          </u>
          <u>
            <seg>
              Regeringen vill varken rusta upp hyreslägenheter eller satsa
              rejält på komvux och yrkesvux, utan det blir pluttar, små bitar
              här och var. Detta är bakåtsträvande. Man tar inte tag i problemet
              ordentligt för att man verkar vara så upptagen med andra saker.
            </seg>
          </u>
          <u>
            <seg>
              Vi vet om klimatutmaningen, vi vet att vi måste minska energiförbrukningen,
              vi vet att vi måste bygga om våra bostadsområden, och vi vet att
              vi måste utbilda våra ungdomar, särskilt i en situation då de
              inte får arbete och då det inte finns jobb. Då ska vi satsa framåt
              och satsa mycket mer på utbildningen. Då menar vi att vuxenutbildningen
              måste få de resurser som behövs.
            </seg>
          </u>
          <u>
            <seg>
              Även i moderatstyrda Stockholms stad var det många fler som sökte
              till komvux redan för ett år sedan än vad det fanns platser när
              man tagit konsekvenserna av de statliga nedskärningarna. Då är
              det viktigt att vi har en regering som satsar framåt och som kan
              se längre än näsan räcker. Jag måste tyvärr konstatera att vi
              inte har det i dag. Det är bedrövligt. Man duckar i klimatfrågan,
              man duckar när det gäller behovet av att upprusta våra bostadsområden,
              och man duckar framför allt när det gäller utbildningen och säger
              att det räcker med de få resurser som man anslår.
            </seg>
          </u>
          <u>
            <seg>
              Som jag sade tidigare yrkar jag bifall till reservation 4 från
              Miljöpartiet.
            </seg>
          </u>
          <note type="speaker">
            Anf. 147 GÖRAN THINGWALL (m):
          </note>
          <u>
            <seg>
              Fru talman! Vuxenutbildning eller utbildning i vuxen ålder är
              en del av livets skola, en skola som lär människan att vara just
              människa, som fyller tid och rum med väsentligheter, den så kallade
              livets skola. Vad man lär är inte alltid det viktigaste, men väl
              vilka slutsatser man drar.
            </seg>
          </u>
          <note>
            Mahatma Gandhi sade följande: Live as if you were to die tomorrow.
            Learn as if you were to live forever. Det är stora ord.
          </note>
          <u>
            <seg>
              En annan benämning är det livslånga lärandet. Lena Borgström
              skriver i sin avhandling Vuxnas kunskapssökande en studie av självstyrt
              lärande om ett omedvetet lärande eller ett oplanerat omedvetet
              lärande eller ett medvetet planerat lärande.
            </seg>
          </u>
          <u>
            <seg>
              Enligt Unescos definition från 1972 ska det livslånga lärandet
              pågå under människans hela liv och leda till ett systematiskt
              förvärvande av, förnyelse av samt komplettering av kunskaper,
              färdigheter och attityder, något som nödvändiggörs av de kontinuerliga
              förändringarna i människans levnadsbetingelser. Vidare ska det
              livslånga lärandet ytterst främja varje människas självförverkligande
              och vara beroende av en ökande förmåga och en ökande motivation
              hos människorna att engagera sig i självstyrda inlärningsaktiviteter.
            </seg>
          </u>
          <u>
            <seg>
              Unesco betonar att utbildningens betydelse är både för individen
              och för samhället. Man hade en förhoppning att om individen utvecklas
              och får utbildning leder det till ekonomisk utveckling både för
              individen och för samhället. Detta som motsats till human capitol-teorin
              att utbildning är en investering i människan för ekonomisk tillväxt.
            </seg>
          </u>
          <u>
            <seg>
              Fru talman! I dagens betänkande om vuxenutbildning betonas betydelsen
              av vuxenutbildning och av det livslånga lärandet.
            </seg>
          </u>
          <note>
            William Butler Yeats sade: Education is not filling a bucket,
            but lighting a fire. Inom parentes kan jag säga att han fick Nobelpriset
            1923.
          </note>
          <note>
            Utgångspunkten för vuxenutbildningen och det livslånga lärandet
            ska, som utskottet i ett betänkande förra året uttryckt, vara
            de vuxnas individuella behov av utbildning och personlig utveckling
            samt arbetsmarknadens behov.
          </note>
          <note>
            I Regeringskansliet pågår beredning av utredningar om en utökad
            betygsrätt för enskilda utbildningsanordnare, kommunal överlåtelse
            av myndighetsuppgifter, sfi i folkhögskolan med mera. Vidare har
            Frivuxutredningen överlämnat sitt betänkande Frivux valfrihet
            i vuxenutbildningen . En arbetsgrupp inom Utbildningsdepartementet
            har i uppdrag att undersöka och att lämna förslag om hur en rättighet
            för vuxna att ta del av gymnasial vuxenutbildning och gymnasial
            vuxenutbildning för utvecklingsstörda kan utformas.
          </note>
          <note>
            Gymnasieutredningen överlämnade i mars 2008 sitt betänkande Framtidsvägen
            en reformerad gymnasieskola . I betänkandet finns det förslag
            om den närmare utformningen av en gymnasieexamen med yrkesförberedande
            inriktning en yrkesexamen för ungdomar och vuxna. En proposition
            är planerad till i vår.
          </note>
          <note>
            Vidare ingår vuxenutbildning i det pågående arbetet med en ny
            skollag, och häromveckan beslutade riksdagen om införandet av
            en yrkeshögskola.
          </note>
          <u>
            <seg>
              Fru talman! Onekligen pågår en hel del inom vuxenutbildningen
              beträffande omfattning och inriktning. Som jag ser det överensstämmer
              Socialdemokraternas inriktning väldigt väl med alliansens, varför
              en reservation kanske är något överflödig.
            </seg>
          </u>
          <u>
            <seg>
              Dessutom har Socialdemokraterna reserverat sig angående punkten
              om eftergymnasial yrkesutbildning. Man yrkar på att en kompetenskommission
              inrättas.
            </seg>
          </u>
          <u>
            <seg>
              Som jag nyss sade har riksdagen beslutat om inrättandet av en
              yrkeshögskola. Den kommer att administreras av Myndigheten för
              yrkeshögskolan. Denna kommer i princip att ha de arbetsuppgifter
              som här efterfrågas men kommer dock inte att kallas för kompetenskommission.
            </seg>
          </u>
          <u>
            <seg>
              Sedan, fru talman, vill jag göra en reflexion kring reservationerna.
            </seg>
          </u>
          <u>
            <seg>
              Om andemeningen i oppositionens ställningstagande är densamma
              som majoritetens skulle det vara en styrka i fråga om betänkandet
              att från båda hållen komma överens om formuleringar och ordval
              och att gemensamt välja sådant som står sig genom tiden. Annars
              kan det lätt bli lite begreppsförvirring och på så sätt onödiga
              missförstånd. Det här betänkandet genomsyras av ett långsiktigt
              lärande, så vi borde leva som vi lär.
            </seg>
          </u>
          <u>
            <seg>
              Om resurserna till vuxenutbildningen råder det dock delade meningar.
              År 2006 då alliansen tog över tog man bort korttidsstudiestödet,
              rekryteringsbidraget, 25:4-regeln och statsbidragen fördelade
              efter vissa behovskriterier. Det sistnämnda ersattes med generella
              bidrag efter folkmängd.
            </seg>
          </u>
          <u>
            <seg>
              Detta plus slopandet av rekryteringsbidraget kan sägas vara en
              politisk inriktning från alliansens sida för att markera likställdhet
              i stället för särbehandling av prioriterade grupper. I en och
              samma klass kunde det tidigare finnas ett flertal med rekryteringsbidrag
              som alltså ej var återbetalningsskyldiga och andra som hade studiemedel
              och som var återbetalningsskyldiga.
            </seg>
          </u>
          <u>
            <seg>
              Det ska också nämnas att Riksrevisionen hade synpunkter på att
              den dåvarande regeringen inte gav Skolverket i uppgift att följa
              upp i vilken omfattning bidraget var rekryterande. Jag vill erinra
              om att bidraget kostade staten 1 ½ miljard kronor, en inte oansenlig
              summa pengar.
            </seg>
          </u>
          <u>
            <seg>
              Jag är övertygad om att vi kommer att få se ekonomiskt generösa
              förslag om utbildning när den studiesociala utredningen nästa
              vecka kommer med sitt betänkande. Det blir redan på måndagen.
            </seg>
          </u>
          <note>
            För att stimulera till studier har regeringen satsat på fler
            platser inom eftergymnasial yrkesutbildning och kommunal gymnasial
            vuxenutbildning med yrkesinriktning. För att stimulera fler arbetslösa
            över 25 år till att söka till en yrkesinriktad utbildning inom
            kommunal gymnasial vuxenutbildning ges arbetslösa dessutom möjlighet
            till studiemedel med en högre bidragsnivå tillfälligt under åren
            2009 och 2010. Utökningen bör omfatta all yrkesinriktad utbildning
            inom den kommunala gymnasiala vuxenutbildningen.
          </note>
          <u>
            <seg>
              Miljöpartiet har intressanta synpunkter om att utbildningen inom
              energisnålbyggande och energieffektivisering ska utökas detta
              för att möta målet om en minskad energianvändning inom bostadssektorn.
              Är du med Mats Pertoft? Med all sannolikhet blir det en utmaning
              för Myndigheten för yrkeshögskolan att göra något åt det, men
              jag tror att de kommer att lyckas med det.
            </seg>
          </u>
          <u>
            <seg>
              Slutligen, fru talman, ska jag säga några ord om sfi, svenska
              för invandrare.
            </seg>
          </u>
          <u>
            <seg>
              I februari 2008 presenterade regeringen ett stort reformprogram
              med ett antal åtgärder för att förbättra sfi-undervisningen, det
              så kallade Sfi-lyftet. En stor del av åtgärderna har genomförts,
              eller också är man på väg att genomföra dem enligt följande.
            </seg>
          </u>
          <u>
            <seg>
              Statskontoret har på regeringens uppdrag gjort en utvärdering
              av sfi. Uppdraget redovisades för regeringen i februari i år,
              och detta bereds nu inom Utbildningsdepartementet bland annat
              inför budgetpropositionen 2010. Detta tycker säkert Miljöpartiet
              om eftersom de har motionerat om samma sak.
            </seg>
          </u>
          <u>
            <seg>
              Vidare har Statens skolverk redovisat sitt uppdrag: att ta fram
              tydliga mål för sfi. Motivet för uppdraget var dels att kursmålen
              för sfi skulle bli mer distinkta, dels att få till stånd en nationell
              likvärdighet.
            </seg>
          </u>
          <u>
            <seg>
              Vidare har Skolverket fått i uppdrag att utarbeta nationella
              slutprov för samtliga studievägar. Syftet är bland annat att öka
              likvärdigheten och jämförbarheten beträffande olika anordnare
              i landet. Detta uppdrag ska slutredovisas i mars 2010.
            </seg>
          </u>
          <u>
            <seg>
              Ytterligare en åtgärd som regeringen föreslår är att en prestationsbaserad
              sfi-bonus införs och ges till elever som inom en viss tid klarar
              sina studier med godkänt resultat. Förslaget har nyligen varit
              föremål för remissbehandling, och beredning av en kommande proposition
              pågår.
            </seg>
          </u>
          <u>
            <seg>
              På förekommen anledning, fru talman, vill jag bara tillägga att
              bonus är en belöning, en gratifikation för en god insats.
            </seg>
          </u>
          <note>
            Även sfi-lärarnas kompetens omfattas av reformprogrammet. Inom
            ramen för det pågående Lärarlyftet görs en satsning med öronmärkta
            medel för att höja sfi-lärarnas kompetens. Denna satsning fortgår.
            Sammanlagt har 61 miljoner kronor för perioden fram till år 2010
            öronmärkts för sfi-lärarnas kompetensutveckling. Därtill förstärks
            den nationella inspektionen av sfi i och med att den nya nationella
            skolinspektionen inrättas.
          </note>
          <note>
            Utöver reformprogrammet omfattas sfi av Frivuxutredningens förslag.
          </note>
          <u>
            <seg>
              Vad gäller frågan om sfi för personer med funktionsnedsättning
              konstateras det att denna kategori personer självfallet omfattas
              av lagstiftningen om sfi. Lagstiftningen gör inte skillnad mellan
              personer med funktionsnedsättning och personer utan funktionsnedsättning
              en självklarhet, tycker jag.
            </seg>
          </u>
          <u>
            <seg>
              Fru talman! Med detta omfattande reformprogram beträffande svenska
              för invandrare tycker jag att man lugnt kan säga att alliansen
              kommer att öka invandrares möjligheter att tillägna sig det svenska
              språket och på så sätt snabbare komma in i den samhälleliga gemenskapen.
            </seg>
          </u>
          <note>
            Jag yrkar bifall till utskottets förslag i betänkandet UbU10.
          </note>
          <note type="speaker">
            Anf. 148 AGNETA LUNDBERG (s) replik:
          </note>
          <u>
            <seg>
              Fru talman! Som jag sade i mitt anförande är det en oroande ökning
              av ungdomsarbetslösheten. Intresset för att starta yrkesvux är
              mycket större än tillgången till platser och pengar. Det stora
              intresset är oerhört glädjande, och för mig är det ingen överraskning
              eftersom detta område är eftersatt. Efter så många år finns det
              ett uppdämt behov.
            </seg>
          </u>
          <u>
            <seg>
              Jag skulle därför vilja fråga om Göran Thingwall kan tänka sig
              att ta initiativ till att öka antalet utbildningsplatser på både
              yrkesvux här har man ju prioriterat bara yrkesvux och generella
              kurser på komvux. Kan Göran Thingwall alltså tänka sig att ordentligt
              öka antalet platser?
            </seg>
          </u>
          <note type="speaker">
            Anf. 149 GÖRAN THINGWALL (m) replik:
          </note>
          <u>
            <seg>
              Fru talman! Jag kan säkert tänka mig att öka antalet platser,
              Agneta Lundberg, men frågan är om ekonomin tillåter det. Vi är
              ju nu inne i en allvarlig ekonomisk kris. Pengarna räcker inte
              till allt. Som jag i mitt anförande redogjorde för har vi en väldigt
              stor satsning på den här formen av utbildning. Men man kan alltid
              diskutera hur många platser det ska vara. I nuläget har vi kommit
              fram till nämnda nivå. Framöver kan vi förhoppningsvis, om ekonomin
              blir bättre, utöka här.
            </seg>
          </u>
          <u>
            <seg>
              Det här är, som jag tidigare sagt, väldigt viktigt. Utbildning
              tar aldrig slut. Man behöver kompetensutbilda sig visst är det
              så. Jag tycker att det ska finnas möjligheter att få en andra
              chans. Det är vi överens om. När detta kommer vet man inte riktigt.
              Samtidigt blir ju behovet större, som det ser ut nu med ekonomin
              och när många varslas och blir arbetslösa. Men jag hoppas att
              vi ska kunna lösa den problematiken.
            </seg>
          </u>
          <note type="speaker">
            Anf. 150 AGNETA LUNDBERG (s) replik:
          </note>
          <u>
            <seg>
              Fru talman! Det är viktigt att understryka att utbildning är
              en investering, inte en kostnad. I tider som dem vi nu lever i
              är det oerhört viktigt att vi både gasar och bromsar. Att man
              måste hålla i pengarna är vi helt överens om, men det är också
              ett sätt att hålla i pengarna att sätta folk i utbildning i stället
              för att de går arbetslösa, för de måste bli rustade tills det
              vänder så de kan ta de jobb som då finns, men också för att kunna
              ta de jobb som finns i dag, för vilka man inte har rätt utbildning.
              Det vill jag understryka: Utbildning är en investering, och man
              kan göra bådeoch.
            </seg>
          </u>
          <u>
            <seg>
              Min nästa fråga till Göran Thingwall blir denna. Från alliansen
              har man sagt att man ska komma med ett förslag om en 25-årsgaranti
              till vuxenstudier. Kommer det i vårpropositionen? Kommer det över
              huvud taget?
            </seg>
          </u>
          <note type="speaker">
            Anf. 151 GÖRAN THINGWALL (m) replik:
          </note>
          <u>
            <seg>
              Herr talman! Ja, det är jätteviktigt att se utbildning som en
              investering. Det framgick säkert med all önskvärd tydlighet av
              mitt anförande. Jag tror att man aldrig ska sluta att studera,
              utan man ska vara ständigt nyfiken på livet, dels för självförverkligande,
              som jag sade, dels för att kunna klara av sina arbetsuppgifter.
              Det är jätteviktigt.
            </seg>
          </u>
          <u>
            <seg>
              Vad som kommer här vågar inte jag riktigt lova, Agneta. Jag önskar
              att jag kunde ge dig ett svar på den frågan.
            </seg>
          </u>
          <u>
            <seg>
              Som jag sade tidigare har vi i alliansen fört en politik som
              bygger på arbetslinjen, och den kommer vi inte att överge. Vi
              kommer att utveckla den, och säkert kommer vi fram till något
              svar på den frågan.
            </seg>
          </u>
          <note type="speaker">
            Anf. 152 MATS PERTOFT (mp) replik:
          </note>
          <u>
            <seg>
              Herr talman! Jag kan inleda med att säga att jag verkligen uppskattade
              Göran Thingwalls inledande ord om Unescos definition av det livslånga
              lärandet, det som aldrig slutar och som också handlar om självförverkligande.
              Jag kan helt och fullt ställa upp på det. Det är bara synd att
              jag inte kan känna igen det i alliansens politik.
            </seg>
          </u>
          <u>
            <seg>
              Det kanske inte är så mycket det som jag ska koncentrera mig
              på. Det var några punkter som jag tyckte var spännande. Jag håller
              med om att våra partier kanske egentligen inte står så långt ifrån
              varandra i de olika frågorna. Men då undrar jag en sak. Göran
              Thingwall representerar ju regeringspartierna. Varför har man
              en total oförmåga att komma överens eller komma in i diskussioner
              med oppositionen på ett rimligt sätt? Det har visat sig ganska
              tydligt ett flertal gånger nu. När Göran Thingwall säger som han
              gör vore det intressant att veta om han kan komma med förslag
              om hur man kan förbättra det här klimatet.
            </seg>
          </u>
          <u>
            <seg>
              Om vi har en bredare överenskommelse om utbildningsfrågor skulle
              hela svenska folket faktiskt välkomna det. Det vet jag från hur
              många undersökningar som helst. Men vi ser ju inte detta bli verklighet.
            </seg>
          </u>
          <u>
            <seg>
              Jag menar att alliansen måste ta ansvar för det. Det är ju ni
              som sitter i regeringen. Min fråga till Göran Thingwall blir alltså:
              Vad kan han göra för att uppfylla det som han själv pratade om
              nyss?
            </seg>
          </u>
          <note type="speaker">
            Anf. 153 GÖRAN THINGWALL (m) replik:
          </note>
          <u>
            <seg>
              Herr talman! Blocköverskridande lösningar har vi pratat om tidigare.
              Jag är väl en person som gärna vill se det. Caroline pratade tidigare
              om parlamentariska utredningar, som väl i rätt stor utsträckning
              saknas här i huset, som skulle kunna lösa många problem. Vi har
              dock gemensamma problem och måste hitta gemensamma lösningar.
            </seg>
          </u>
          <u>
            <seg>
              Man kan önska sig väldigt mycket, och jag förstår att i en alliansregering
              är det fyra partier som ska samverka. Det är ett givande och ett
              tagande, och det spretar åt lite olika håll ibland. Men självklart
              ska vi hitta vi måste hitta, vi är nästan piskade att hitta gemensamma,
              långsiktiga lösningar, och utbildning är en sådan fråga som jag
              själv tycker inte handlar så mycket om partipolitik, många gånger
              i alla fall, utan där vi mer konstruerar problem. Det är jättetråkigt
              att vi gör det i stället för att göra någonting gemensamt, konstruktivt.
            </seg>
          </u>
          <u>
            <seg>
              Jag är verkligen en förespråkare för detta. Om jag kan påverka
              under den tid jag har kvar här i riksdagen ska jag göra vad jag
              kan när jag pratar med herrarna Björklund och Leijonborg.
            </seg>
          </u>
          <u>
            <seg>
              Men som du vet, Mats Pertoft, är det inte så lätt att komma fram
              med sina synpunkter ibland. Men vi är ju överens om att utbildning
              är något oerhört viktigt. Som Agneta och jag sade tidigare är
              det en investering. Det är inte en kostnad, utan det är en investering
              för framtiden, för individen och för samhället. Det är inget snack
              om saken.
            </seg>
          </u>
          <note type="speaker">
            Anf. 154 MATS PERTOFT (mp) replik:
          </note>
          <u>
            <seg>
              Herr talman! Jag tar till mig det svaret och önskar Göran Thingwall
              lycka till i sin alliansgrupp med den diskussionen. Jag kan gärna
              bistå. Han får bara säga till hur jag ska bistå, så kan jag säkert
              hjälpa till där.
            </seg>
          </u>
          <u>
            <seg>
              Jag vill ta upp en annan fråga. Alliansregeringen har ju tagit
              bort olika bitar, förmåner och regleringar, för studerande, till
              exempel rekryteringsbidraget. Jag undrar: Nu har ni ju tagit bort
              även bonusarna från de statliga cheferna. Göran Thingwall pratade
              nyss om det här med bonus och gratifikationer. Det har blivit
              en stor samhällsdebatt. Nu har ni sparat en del pengar på bonusar.
              Kan ni inte använda dem till att återinföra rekryteringsbidraget?
              Det vore väl en bra och god gärning, så att fler fick tillfälle
              att förkovra sig och kunde utveckla sig och använda den här krisen
              till att få bättre kunskaper?
            </seg>
          </u>
          <note type="speaker">
            Anf. 155 GÖRAN THINGWALL (m) replik:
          </note>
          <u>
            <seg>
              Herr talman! Det är ett bra förslag, Mats Pertoft. Men som jag
              sade i mitt anförande slog ju rekryteringsbidraget lite olika.
              Jag tror att du och jag är överens om att man ska vara så rättvis
              som möjligt när man fördelar resurserna. Det var ju det som var
              anledningen till att vi tog bort det.
            </seg>
          </u>
          <u>
            <seg>
              Samtidigt skrev vi 2006 då. Det var liksom ett annat ekonomiskt
              läge, och behovet var inte lika stort som det är nu.
            </seg>
          </u>
          <u>
            <seg>
              Men jag har stått här i talarstolen jättemånga gånger nu och
              sagt att man ska utvärdera det man gör. Jag skulle vilja se en
              utvärdering av det vi gjorde då, alltså när vi tog bort detta.
              Möjligen är det läge för att göra någonting radikalt igen och
              införa det.
            </seg>
          </u>
          <u>
            <seg>
              Det som skedde för tre år sedan skedde under annorlunda förutsättningar.
              Nu är de radikalt annorlunda jämfört med då, och jag kan hålla
              med dig om att alla dessa bonusar, som består av fantasisummor
              ibland, som har diskuterats här i dag i kammaren det är så att
              man vänder sig in och ut, faktiskt de pengarna skulle säkert kunna
              göra bra mycket mer nytta i utbildning. Jag är övertygad om det.
            </seg>
          </u>
          <note type="speaker">
            Anf. 156 PER LODENIUS (c):
          </note>
          <u>
            <seg>
              Herr talman! För Centerpartiet har vuxenutbildningen en viktig
              funktion i det livslånga lärandet. Den utgör en viktig grund för
              att alla under olika perioder i livet ska ha en möjlighet att
              läsa in en högskolebehörighet, komplettera sina studier eller
              satsa på en mer yrkesinriktad karriär. Det är också viktigt att
              vuxenutbildningen prioriterar de målgrupper som har störst behov.
            </seg>
          </u>
          <u>
            <seg>
              Hur många platser det finns på komvux har över tid varierat med
              konjunkturen. I finanskrisens spår, med varsel och uppsägningar,
              ser vi nu också ett ökat behov av utbildning. Men komvuxutbildningen
              ska i första hand vara för den som har ett reellt behov av en
              komplettering av sin utbildning.
            </seg>
          </u>
          <u>
            <seg>
              För att utbildningen ska vara så effektiv som möjligt är det
              viktigt att poängtera att det är kommunernas eget ansvar att prioritera
              och anpassa utbudet av utbildning efter den efterfrågan som finns.
              Det lokala behovet och den lokala kunskapen om vilka möjligheter
              man kan se i utbildningen och på arbetsmarknaden är det viktigt
              att ta vara på.
            </seg>
          </u>
          <u>
            <seg>
              Inte minst viktigt är det för individen. Inte minst viktigt är
              det också för individen att kunna utveckla sitt yrkeskunnande
              eller komplettera det man missat under sin grundskole- eller gymnasietid
              för att få möjligheten att gå vidare till ett arbete eller vidareutbildning.
              Satsningen på yrkesutbildning inom komvux, yrkesvux, är här en
              mycket viktig byggsten.
            </seg>
          </u>
          <u>
            <seg>
              I budgetpropositionen gjordes stora satsningar på yrkesutbildningen,
              både den gymnasiala yrkesvuxenutbildningen och den eftergymnasiala
              yrkesutbildningen. Detta har sedan stärkts ytterligare.
            </seg>
          </u>
          <u>
            <seg>
              En kvalitativ vuxenutbildning och en rätt att läsa in gymnasiekompetens
              är en modell för en god fortsättning på grundskolan och gymnasiet.
              När detta nu också har kompletterats med en yrkeshögskola ges
              mycket goda möjligheter till ett livslångt lärande.
            </seg>
          </u>
          <u>
            <seg>
              Det är glädjande att yrkeshögskolan nu har landat med ett samlat
              grepp på de eftergymnasiala yrkesutbildningarna. Yrkeshögskolan
              är ett kvalitetssäkringssystem som ger bättre enhetlighet, bättre
              rättstrygghet och en möjlighet till en samverkan mellan branscherna.
              Denna möjlighet till ett nära samarbete mellan näringsliv, arbetsliv
              och utbildning som yrkeshögskolan ger är otroligt viktig.
            </seg>
          </u>
          <u>
            <seg>
              Herr talman! Den nya gymnasieskola som håller på att arbetas
              fram med de möjligheter till olika inriktningar som den kommer
              att ge innebär också att vuxenutbildningen behöver reformeras.
              En rättighet att läsa in gymnasiebehörighet på komvux blir en
              viktig del i det livslånga lärandet.
            </seg>
          </u>
          <u>
            <seg>
              Den kompetens och det behov som efterfrågas på dagens arbetsmarknad
              förändras snabbt. Det är inte alltid lätt att följa med i utvecklingen.
              Det är då viktigt att ha möjlighet att fortbilda sig. Men man
              måste också komma ihåg att den kunskap och arbetslivserfarenhet
              man redan har också är en viktig resurs.
            </seg>
          </u>
          <u>
            <seg>
              En validering av de kunskaper man har blir därför ett viktigt
              instrument för att kunna hitta rätt nivå och behov i den fortsatta
              utbildningen och den fortsatta yrkeskarriären. Det här är inte
              minst viktigt om man har erfarenheter och utbildning från andra
              länder. Många invandrare och flyktingar har med sig kompetenser
              som vi inte alltid värdesätter på ett adekvat sätt på dagens arbetsmarknad.
            </seg>
          </u>
          <u>
            <seg>
              Svenska för invandrare, sfi, som har varit uppe tidigare i debatten,
              har en viktig funktion i arbetet för en lyckad integration för
              dem som av olika anledningar har kommit till Sverige. Sfi-utbildningen
              har dock inte alltid nått den nivå som kan önskas. Det så kallade
              sfi-lyftet har varit nödvändigt med bland annat en ny kursplan
              sedan årsskiftet, den förstärkta inspektionen från Skolinspektionen
              och Lärarlyftet för sfi-lärare.
            </seg>
          </u>
          <u>
            <seg>
              Regeringen har tagit ett helhetsgrepp om vuxenutbildningen. Man
              har presenterat konkreta åtgärder, satsningar på yrkesutbildningar
              och ökade möjligheter för dem som studerar åtgärder som lyfter
              kvaliteten och höjer statusen för yrkesutbildningen och vuxenutbildningen.
            </seg>
          </u>
          <u>
            <seg>
              Det är nu också viktigt att vi ser över hur vi, genom att låta
              fler aktörer erbjuda utbildning, kan öka mångfalden inom vuxenutbildningen,
              inte minst för att höja kvaliteten och stärka valfriheten för
              de studerande.
            </seg>
          </u>
          <u>
            <seg>
              Livslångt lärande, kompetensutveckling och en hög kvalitet i
              vuxenutbildningen är viktigt. Det är viktiga verktyg för att vi
              ska ha en fungerande arbetsmarknad, företag som kan utvecklas
              och expandera och inte minst människor som får växa och utvecklas
              i sitt lärande.
            </seg>
          </u>
          <u>
            <seg>
              Med det, herr talman, vill jag yrka bifall till utbildningsutskottets
              förslag i betänkandet.
            </seg>
          </u>
          <note type="speaker">
            Anf. 157 AGNETA LUNDBERG (s) replik:
          </note>
          <u>
            <seg>
              Herr talman! Tiden för kommunerna att söka statliga bidrag till
              yrkesutbildningen för vuxna har gått ut. Man hade 259 miljoner
              vilket räcker till 5 000 platser under ett år. Det var utbudet.
              Det är ungefär vad Malmö stad ensam lade på vuxenutbildningen
              förra året. Behovet utifrån ansökningarna är 523 miljoner. Detta
              visar ju att behoven är mycket större än de medel som finns.
            </seg>
          </u>
          <u>
            <seg>
              Man ska se det positivt att man är beredd att ge sina kommuninvånare
              utbildning. När vi genomförde Kunskapslyftet gjorde vi det tillsammans
              med Centern. Det var en bra satsning. Är Per Lodenius beredd att
              vidta samma åtgärd nu och öka antalet vuxenutbildningsplatser
              rejält så att vi får i gång en ordentlig vuxenutbildningssatsning?
            </seg>
          </u>
          <note type="speaker">
            Anf. 158 PER LODENIUS (c) replik:
          </note>
          <u>
            <seg>
              Herr talman! Agneta Lundberg ställer frågan om de här platserna
              som man har ansökt om till Skolverket och att ansökningarna är
              närapå dubbelt så stora som resurserna vi skjuter till.
            </seg>
          </u>
          <u>
            <seg>
              Det är så att även kommunerna skjuter till resurser i detta.
              Pengarna ska alltså inte täcka fullt ut, utan även kommunerna
              är med och finansierar de här platserna.
            </seg>
          </u>
          <u>
            <seg>
              Det är positivt att man har sett möjligheten att ha yrkesvux
              och att vi nu satsar på yrkesvuxutbildningar. Jag tycker också
              att det är viktigt att vi får det att landa och få i gång utbildningarna.
              Vi får väl se vad man kan lägga till i nästa budgetproposition.
            </seg>
          </u>
          <u>
            <seg>
              Men vi ska också komma ihåg att de här 5 000 platserna som vi
              skjuter till pengar till gäller 2009. År 2010 är vi uppe på 8
              000 platser ytterligare. Jag tycker att det här i sig är en form
              av vuxenlyft eller utbildningslyft. Men det viktiga är som sagt
              den satsning på yrkesvux som vi gör i det här läget.
            </seg>
          </u>
          <note type="speaker">
            Anf. 159 AGNETA LUNDBERG (s) replik:
          </note>
          <u>
            <seg>
              Herr talman! Jag tycker att alla utbildningssatsningar är positiva,
              men det är bekymmersamt att man så ensidigt satsar på yrkesutbildningarna.
              Vi vet ju att det finns många bland de arbetslösa som inte har
              grunderna för att gå till en yrkesutbildning över huvud taget.
              Man borde också ha satsat på generella kurser på komvux samtidigt.
              I annat fall stänger man vägen för många.
            </seg>
          </u>
          <u>
            <seg>
              Jag skulle vilja ställa en annan fråga. Per Lodenius sade i sitt
              anförande att det var viktigt att man fick resurser efter behov.
              Den åsikten delar jag verkligen. Kan Per Lodenius därför tänka
              sig att ta initiativ till att ändra fördelningskriterierna så
              att de kommuner som har högst arbetslöshet, lägst utbildningsnivå
              och högsta antalet invandrare prioriteras?
            </seg>
          </u>
          <note type="speaker">
            Anf. 160 PER LODENIUS (c) replik:
          </note>
          <u>
            <seg>
              Herr talman! När det gäller fördelningen vill jag inte vara så
              generell som Agneta Lundberg är, utan jag tycker att det är viktigt
              att man ser på vad behoven är i ett mycket bredare perspektiv.
            </seg>
          </u>
          <u>
            <seg>
              Det är just det Skolverket nu ska göra när man ska fördela pengarna.
              Man sätter inga generella siffror om så och så många invandrare,
              så och så många arbetslösa, utan det är även andra parametrar
              som måste tas med. Den fördelningen sker nu.
            </seg>
          </u>
          <u>
            <seg>
              Jag håller med Agneta Lundberg om att det är viktigt även med
              annan utbildning än yrkesvuxenutbildningen, men den utbildningen
              finns redan och kommer att finnas kvar.
            </seg>
          </u>
          <u>
            <seg>
              Jag vill återigen säga att den viktiga satsning som nu sker på
              yrkesvuxenutbildningen görs för att det är en dyr utbildning men
              samtidigt en mycket viktig utbildning för att kunna komma vidare
              på arbetsmarknaden.
            </seg>
          </u>
          <note type="speaker">
            Anf. 161 EVA JOHNSSON (kd):
          </note>
          <u>
            <seg>
              Herr talman! Jag vill inleda med att yrka bifall till förslaget
              i utskottets betänkande UbU10, vilket jag gör med glädje. Det
              handlar nämligen om en utveckling av regeringens politik inom
              vuxenutbildningsområdet.
            </seg>
          </u>
          <u>
            <seg>
              Herr talman! I en tid av ekonomisk avmattning krävs en politik
              som förmår möta nedgångar och bygga för framtiden. Alliansregeringen
              har tidigare genomfört en rad reformer som fått fler i arbete
              och minskat utanförskapet och därmed också fått nationen att stå
              ganska stadig för att möta den nuvarande internationella krisen.
            </seg>
          </u>
          <u>
            <seg>
              Att fler har kommit i arbete har stärkt de offentliga finanserna.
              Vi har haft en stärkt ekonomisk position inför den nuvarande konjunktursvackan.
              När den sedan kom kunde alliansregeringen redan i höstas presentera
              en utbildningspolitisk reform i statsbudgeten för att minska effekterna
              av konjunktursvackan: ett paket i tre delar som syftade till att
              utöka och uppvärdera yrkesutbildningen.
            </seg>
          </u>
          <u>
            <seg>
              Inriktningen har varit att fokusera på yrkeskurserna. Det ska
              vara möjligt att utbilda sig till bilmekaniker, undersköterska
              eller byggnadsarbetare även efter att man har fyllt 20 år. Regeringen
              har också underlättat för dem som vill växla från teoretiska utbildningar
              till yrkesutbildningar. Det är en unik satsning med en förstärkning
              på 1,2 miljarder kronor under en treårsperiod.
            </seg>
          </u>
          <u>
            <seg>
              Dessutom tillför regeringen ytterligare 2 000 platser på den
              gymnasiala lärlingsutbildningen och skapar en egen högskola för
              den eftergymnasiala yrkesutbildningen. Sammantaget satsar vi 1,8
              miljarder kronor under de kommande tre åren.
            </seg>
          </u>
          <u>
            <seg>
              Om vi går tillbaka till att enbart tala om den svenska kommunala
              vuxenutbildningen kan man konstatera att den alltsedan den infördes
              haft en teoretisk profil. Att läsa vanliga gymnasiekurser i matematik
              och engelska eller samhällskunskap är möjligt inom hela vuxenutbildningen,
              men kommunerna har ofta ett för litet utbud av yrkeskurser. Orsaken
              är att yrkeskurser ofta är väsentligt dyrare att anordna, bland
              annat på grund av behovet av särskilda utbildningslokaler. I kristider
              är det inte tillräckligt bra.
            </seg>
          </u>
          <u>
            <seg>
              Statsbidraget till komvux har dragits ned i ett par omgångar
              sedan 2002, först av den socialdemokratiska regeringen, och sedan
              minskade alliansregeringen det ytterligare något. I rätt tid och
              för att möta en efterfrågan satsar nu alliansregeringen på fler
              platser i vuxenutbildningen. Vi måste utnyttja tillfället att
              satsa mer på yrkeskurserna. Det ska vara möjligt att utbilda sig
              till bilmekaniker, undersköterska eller byggnadsarbetare också
              efter det att man har fyllt 20 och inte längre går i gymnasiet.
            </seg>
          </u>
          <u>
            <seg>
              Det ska också vara möjligt för dem som har läst en studieförberedande
              utbildning att växla om och kunna få en gymnasial yrkesexamen.
              Utbildningen ska präglas av stor flexibilitet och bygga på vad
              den enskilda eleven redan kan.
            </seg>
          </u>
          <u>
            <seg>
              Herr talman! Som sista talare i denna debatt om detta betänkande
              tillåter jag mig en liten, liten filosofisk utvikning, men med
              stark koppling till dagens betänkande.
            </seg>
          </u>
          <u>
            <seg>
              Vi får ofta höra att alliansregeringen inte gör någonting alls.
              Man kan ägna sig åt att gå till Svenska Akademiens ordlista och
              slå upp ordet ingenting om man vill eller inte någonting. Jag
              lämnar åt kammarens ledamöter att göra det efter den här debatten.
              Möjligen vet redan en och annan vad ordet betyder.
            </seg>
          </u>
          <u>
            <seg>
              Tillbaka till betänkandet. På tre år fördelas 1,2 miljarder kronor
              av alliansregeringen. Frågan är om det är ingenting. År 2009 är
              resursförstärkningen på 200 miljoner med en start inför höstterminen.
              Är det ingenting? År 2010 satsar alliansregeringen 400 miljoner
              och slutligen 2011 tillförs 600 miljoner kronor för att skapa
              nya platser inom yrkesinriktad vuxenutbildning.
            </seg>
          </u>
          <note>
            I antal platser innebär det en förstärkning med 2 133 platser
            under 2009, 4 265 platser under 2010 och 6 587 platser under 2011.
            Frågan är om det är ingenting.
          </note>
          <u>
            <seg>
              Dessutom satsar naturligtvis regeringen ytterligare. Till åtgärder
              för jobb och omställning tillskjuter man pengar som motsvarar
              3 200 platser ytterligare under 2009, 3 900 platser under 2010
              och 1 600 årsplatser under 2011. Går det att beskriva som ingenting?
              Tveksamt.
            </seg>
          </u>
          <u>
            <seg>
              Regeringen har varit lyhörd för situationen på arbetsmarknaden.
              Med en ökad efterfrågan tillskjuter vi därmed pengar för att tillmötesgå
              behov och efterfrågan. Kopplingen är kristallklar.
            </seg>
          </u>
          <u>
            <seg>
              Vuxenutbildningen har en viktig roll i kristdemokratisk utbildningspolitik,
              för den som talar om frihet att välja måste också tryggheten att
              kunna välja om och välja nytt finnas med. Grundläggande vuxenutbildning
              ska kunna ge vuxna sådana kunskaper och färdigheter som de behöver
              för att delta i samhälls- och arbetslivet. Det ska också syfta
              till att möjliggöra fortsatta studier.
            </seg>
          </u>
          <u>
            <seg>
              Den gymnasiala vuxenutbildningen å sin sida syftar till att ge
              vuxna kunskaper och färdigheter motsvarande en nivå som ungdomar
              kan få i gymnasiet. Gymnasieskolan slår i dag ut var tredje elev,
              varannan elev med utländsk bakgrund. Givetvis ska dessa ha rätt
              till komvux. Kristdemokraterna vill att komvux ska kunna vara
              andra chansen, inte den enda chansen, för det är precis så det
              har blivit.
            </seg>
          </u>
          <u>
            <seg>
              Herr talman! Förutom detta har vi haft synpunkter på sfi. De
              tre oppositionspartierna är lite bekymrade över sfi, och det är
              en oro som vi delar. Skolverkets statistik över sfi-undervisningen
              ger en ganska nedslående bild. 60 procent av eleverna når inte
              målet.
            </seg>
          </u>
          <u>
            <seg>
              Även här har alliansregeringen naturligtvis visat på en kreativ
              handlingskraft. Förra året satsade regeringen på ett sfi-lyft
              med sju åtgärder för att förbättra svenskundervisningen för invandrare,
              en mycket viktig satsning. Vi avvaktar utvärderingen av de här
              satsningarna innan vi eventuellt kan komma med kompletterande
              åtgärder.
            </seg>
          </u>
          <u>
            <seg>
              Avslutningsvis, herr talman, kan jag konstatera att Sverige har
              intagit en tätposition i västvärlden i fråga om satsningen på
              vuxenutbildningen. Just nu är det mycket på gång i vuxenutbildningssektorn,
              vilket också framgår av betänkandet. Alliansregeringen satsar
              för att förbättra vuxenutbildningen. En väl fungerande och lätt
              tillgänglig vuxenutbildning är ett sätt för oss att förverkliga
              vår vision om ett samhälle där ingen hålls tillbaka och ingen
              lämnas efter.
            </seg>
          </u>
          <note>
            Överläggningen var härmed avslutad.
          </note>
          <note>
            13 § Allmänna motioner om taxering, skattebetalning och folkbokföring
          </note>
          <note>
            Föredrogs
          </note>
          <note type="speaker">
            Anf. 162 LAILA BJURLING (s):
          </note>
          <u>
            <seg>
              Herr talman! Under den allmänna motionstiden skriver vi ledamöter
              tusentals motioner i vitt skilda ämnen. En del av motionerna behandlar
              vi tillsammans med ett regeringsförslag i samma fråga. Resten
              av dem behandlar vi i särskilda motionsbetänkanden som det här.
            </seg>
          </u>
          <u>
            <seg>
              Det här betänkandet innehåller 101 yrkanden, ungefär hälften
              från regeringspartierna och hälften från oppositionen. Det handlar
              om stort och smått: skriftliga besked, skatteflyktslagen, kostnader
              i skattemål, personnummer och registreringsnummer, synlig skatt
              och folkbokföring, skattenämnder och skattetillägg.
            </seg>
          </u>
          <u>
            <seg>
              Vad ska man då välja att ta upp i debatten? Jag kommer att ägna
              mig åt två frågor. Den ena är skattefusket, och den andra är skyddet
              för personuppgifter.
            </seg>
          </u>
          <u>
            <seg>
              Varför har vi skatter? I Sverige har vi valt ett system med generell
              välfärd som huvudsakligen finansieras genom skatter. Då måste
              vi också få in skatterna. Skolan, vården, de gamla, polisen, ja,
              allt som vi gemensamt tycker är viktigt ska betalas, och skatterna
              gör att vi kan betala lönen till alla tusentals anställda i vår
              gemensamma sektor.
            </seg>
          </u>
          <u>
            <seg>
              Det ställer stora krav på att alla är med och betalar efter sin
              förmåga och dessutom att alla kan lita på att de får ta del av
              välfärden efter sina behov. Det betyder också att skattesystemet
              måste vara enkelt att förstå och att det ska vara lätt att göra
              rätt. För att det ska fungera borde skatterna också vara likformiga
              med få undantag och få särregler, men så är det inte i dag.
            </seg>
          </u>
          <u>
            <seg>
              Den borgerliga regeringen har karvat och ändrat i systemen så
              att de närmast liknar ett såll. Skatter och avgifter varierar
              starkt.
            </seg>
          </u>
          <u>
            <seg>
              Är du sjuk betalar du en skatt. Är du pensionär betalar du efter
              ett annat system rättare sagt efter flera andra system beroende
              på varifrån du får dina pengar. Jobbar du är det ytterligare andra
              skattetabeller.
            </seg>
          </u>
          <u>
            <seg>
              Arbetsgivarna ska betala olika arbetsgivaravgifter utifrån den
              anställdes ålder. Kontrollen av den som får F-skattsedel minskar
              till och med drastiskt. Momsen varierar utifrån om du äter hamburgaren
              på plats eller tar den med dig hem.
            </seg>
          </u>
          <u>
            <seg>
              Herr talman! Nu ska jag slarva lite med siffror. Jag kan inte
              komma ihåg exakt hur de ska vara, men storleksordningarna är ungefär.
              Skatteforskning har visat att ungefär 5 procent av skattebetalarna
              är notoriska skattefuskare. Ungefär 20 procent betalar alltid
              sin skatt precis som de ska göra. Men de övriga 75 procenten är
              villiga att betala skatt utifrån att alla andra också gör det.
              Om de 75 procenten upplever att andra fuskar med skatten har de
              inte heller lust att göra rätt för sig.
            </seg>
          </u>
          <u>
            <seg>
              Därför är det så oerhört viktigt att skattekontrollen fungerar.
              Skatteverket uppskattar att skattefelet är ungefär 133 miljarder
              kronor om året. En del är missförstånd och misstag, men en mycket
              stor del är rent skattefusk. Kopplingen mellan skattefusket och
              den organiserade brottsligheten växer. Flera kriminella sammanslutningar
              ägnar sig åt att hyra ut svart arbetskraft, bland annat inom bygg-,
              städ-, transport- och tvätteribranscherna. Skattebrottsmyndigheten
              jobbar intensivt med att utreda brott, men de får inte ens tipsa
              Skatteverket om konstigheter de upptäcker i sina brottsutredningar.
            </seg>
          </u>
          <u>
            <seg>
              Vad gör regeringen åt skattefusket? Vi socialdemokrater menar
              att ni är passiva i frågorna. Visserligen har den borgerliga regeringen
              tagit upp våra förslag om personalliggare och oanmälda besök i
              vissa branscher, till exempel restauranger och frisörer. Ni har
              också tagit upp förslaget om certifierade kassaregister. Men sedan
              tog det stopp. Inga egna idéer alls.
            </seg>
          </u>
          <u>
            <seg>
              Jo, den borgerliga majoriteten har infört skattereduktion för
              hushållstjänster. De säger att de gör det för att göra svarta
              arbeten vita. Men då skapas också samtidigt stora utrymmen för
              mer skattefusk. Det finns ingen möjlighet i världen för Skatteverket
              att kolla om det som sägs vara utfört också är utfört. Hur ska
              Skatteverket kontrollera om det var buskarna eller träden som
              beskars? Hur ska Skatteverket kontrollera om arbetet över huvud
              taget har blivit utfört? Vad är det som hindrar att en kund och
              en företagare kommer överens om att skicka bluffakturor till Skatteverket?
            </seg>
          </u>
          <u>
            <seg>
              Skattereduktionen för hushållstjänster har dessbättre inte blivit
              någon större succé, men nu har den borgerliga majoriteten beslutat
              att utöka den till att omfatta också reparationer och tillbyggnader
              i privatägda bostäder. Det innebär att det blir ännu fler risker
              för skattefusk.
            </seg>
          </u>
          <u>
            <seg>
              Vi socialdemokrater menar att det behövs mycket bättre kontrollmöjligheter
              för att värna vårt skattesystem och därmed vår gemensamma välfärd.
              Vi har lämnat förslag om att kortläsare ska integreras i kassaregistret,
              om utökade möjligheter till oanmälda kontroller och krav på personalliggare
              i fler branscher, att arbetsgivare ska lämna uppgifter om lön
              och skatteavdrag på arbetstagarnivå till Skatteverket varje månad
              och bättre kontroll av F-skattsedlar. Vi tycker att ekobrott och
              skattefusk ska vara en viktig punkt på agendan under Sveriges
              ordförandeskap i EU.
            </seg>
          </u>
          <u>
            <seg>
              Herr talman! Jag yrkar bifall till reservationerna nr 1, 2 och
              3. Men innan jag avslutar mitt anförande vill jag säga några ord
              om skyddade personuppgifter.
            </seg>
          </u>
          <u>
            <seg>
              Jag tror inte att någon av oss kan föreställa sig hur det är
              att vara så rädd och så utlämnad att man måste leva med skyddad
              identitet. Tusentals människor lever så i dag. Det handlar om
              vittnen som behöver skyddas. Det handlar om unga män och kvinnor
              som förföljs för att de har valt att leva på ett annat sätt än
              deras föräldrar och släktingar. Men i de allra flesta fallen handlar
              det om en kvinna som måste fly från en man hon tidigare har levt
              tillsammans med. Det kan vara en kvinna som i åratal varit utsatt
              för våld, förnedring och förtryck och som har lyckats bryta sig
              loss från sin plågoande men som ändå inte får vara i fred. Det
              kan vara en kvinna som får fortsätta att vara rädd för att hennes
              förre man ska hitta henne och fortsätta sitt våldsutövande.
            </seg>
          </u>
          <u>
            <seg>
              Dessa kvinnor kan skyddas genom att deras personuppgifter blir
              sekretessbelagda, och de kan i värsta fall också behöva få en
              helt ny identitet. Trots att nog alla inser hur viktigt det är
              att de skyddade uppgifterna inte röjs händer det alltför ofta,
              och kvinnan får återigen bryta upp och gömma sig någon annanstans.
              Ofta finns det också barn som tvingas leva på samma skyddade sätt.
              Det är barn som inte får tala om för sina kompisar var de bor
              och ibland inte ens får tala om vad deras riktiga namn är.
            </seg>
          </u>
          <u>
            <seg>
              Vid utskottets seminarium om folkbokföringslagens regler om skyddad
              identitet och de våldsutsattas situation fick vi problemen beskrivna
              av olika myndigheter och av företrädare för kvinnojourer och brottsofferjourer.
              Det är uppenbart att dagens regler, trots goda intentioner, inte
              räcker till för att vara det skydd som behövs. Den så kallade
              Stalkningsutredningen har kommit fram med ett antal goda förslag
              som skulle kunna ge bättre skydd. Såvitt jag vet har den remissbehandlats,
              och sammanställning av svaren pågår i Regeringskansliet. Jag utgår
              från att regeringen så fort som möjligt kommer med förslag i utredningens
              anda, och därför avstår jag från att framställa några yrkanden
              i dag.
            </seg>
          </u>
          <note type="speaker">
            Anf. 163 HELENA LEANDER (mp):
          </note>
          <u>
            <seg>
              Herr talman! Det kan knappast ha undgått någon att det är många
              företag i dag som har det svårt. Det är svårt att få krediter,
              och det är svårt att betala fakturor och skatt helt enkelt för
              att vi har en finanskris och en djup lågkonjunktur.
            </seg>
          </u>
          <u>
            <seg>
              Vi har sett förslag från regeringen om ökade möjligheter till
              anstånd. Men något som saknas är möjligheter för goda och seriösa
              företagare som tillfälligt, kanske inte bara i en kris som denna,
              hamnat i svårigheter att få en avbetalningsplan innan det har
              gått så långt att det är svårt att gå vidare. Som det är nu finns
              små möjligheter för en företagare att få anstånd med skattebetalningen,
              trots att skatterna är, som vi vet, en stor del av en företagares
              utgifter. Om de däremot kommer vidare till Kronofogdemyndigheten
              kan de få en avbetalningsplan, men då har de redan registrerats
              för en betalningsanmärkning och det ger fortsatta svårigheter.
              Det skulle därför vara bra om det gick att ta fram en lösning
              för företagarna, om till exempel Skatteverket kunde ge möjlighet
              till avbetalningsplaner så att företagarna inte behöver råka så
              illa ut utan kan fortsätta att driva sina företag, som förhoppningsvis
              kommer på fötter och sedan kan blomstra och bidra till ett positivt
              näringsliv i Sverige.
            </seg>
          </u>
          <u>
            <seg>
              Laila Bjurling talade mycket om skattefusk. Det är en viktig
              fråga som jag egentligen inte tror är så partiskiljande. Det är
              ingen här som vill ha skattefusk. Oavsett vad vi tycker om nivån
              på skatterna vill vi att de skatter vi har bestämt ska tas in
              verkligen betalas in och inte försvinner någonstans på vägen.
              Det enda jag är lite bekymrad över är hur högt frågan om skattefusk
              prioriteras hos regeringen när den ställs mot andra saker. Det
              kan vara en sak som vad man lägger tid på, om man lägger tid på
              att utreda förslag om att minska skattefusket eller på att sänka
              skatterna för höginkomsttagare. Här kan man se att det inte har
              gått jättesnabbt framåt, men nu på sista tiden har det ändå börjat
              röra på sig lite grann. Vi ser att det pågår arbete vad gäller
              både utvidgningar av systemet med personalliggare, oanmälda kontrollbesök
              och att skapa en redovisning av inbetalning av löner på individnivå.
              Det är positivt, och jag ser fram emot att det ska hända saker.
            </seg>
          </u>
          <u>
            <seg>
              Sedan har vi också frågan när åtgärderna mot skattefusk ställs
              mot andra intressen som kan finnas från regeringens sida. Vi kan
              till exempel se på frågan vad utvidgningen av möjligheten att
              få F-skattsedel har inneburit för skattefusket. Vi menar att skatteflyktslagen
              skulle behöva en översyn så att den verkligen kan användas i skarpt
              läge där ni snarare antyder att den ska tas bort. Det kan vara
              fråga om gränsdragningsproblem för skattelättnader för hushållstjänster.
              Det kan finnas olika tillfällen när man känner att frågan om skattefusk
              inte prioriteras högst. Men jag vill ändå tro på den goda viljan,
              och jag ska därför inte bråka så mycket mer om det.
            </seg>
          </u>
          <u>
            <seg>
              Frågan om skattefusk är onekligen viktig, men det är onekligen
              också en fråga som vi har vridit och vänt på ganska mycket i den
              här kammaren. Jag skulle därför vilja ta chansen att prata om
              en fråga som vi kanske inte vrider och vänder så mycket på i skatteutskottet,
              av förklarliga skäl visserligen, men som håller sig inom det här
              betänkandet. Det handlar om kvinnor och män och alla däremellan.
            </seg>
          </u>
          <u>
            <seg>
              Vårt personnummersystem det är nu kopplingen till betänkandet
              kommer, om någon skulle bli orolig med personnummer bygger på
              att vi alla är antingen män eller kvinnor. Ofta är det också just
              så enkelt att en människa har biologiska företräden det kan vara
              könsorgan, kromosomuppsättning eller liknande som helt entydigt
              är antingen manliga eller kvinnliga och att den här personen också
              identifierar sig som antingen man eller kvinna. I det fallet utgör
              våra personnummer inte något som helst problem.
            </seg>
          </u>
          <u>
            <seg>
              Nu är det inte riktigt så enkelt i alla fall. Transpersoner är
              ett paraplybegrepp för människor som inte är så entydigt rakt
              igenom män eller kvinnor vad gäller både biologiskt kön och könsidentiteten.
              Det kan vara antingen att man känner att ens biologiska kön inte
              överensstämmer med ens könsidentitet eller att det inte är helt
              entydigt vad det biologiska könet eller för den delen könsidentiteten
              är.
            </seg>
          </u>
          <u>
            <seg>
              Jag tänkte framför allt prata om intersexuella barn. Intersexualism
              är ett tillstånd som förekommer hos 0,5 till 1 procent av de barn
              som föds i Sverige varje år. Det är barn som när föräldrarna ställer
              den obligatoriska frågan pojke eller flicka inte kan visa upp
              något säkert svar, i alla fall inte om man bara hastigt tittar
              mellan benen. Då blir många föräldrar väldigt förbryllade. För
              att inte tala om vilka problem det ställer till med personnumren
              och hela folkbokföringen, för där ska ju barnet så fort som möjligt
              få ett personnummer, få ett kön.
            </seg>
          </u>
          <u>
            <seg>
              Nu är det väldigt svårt att fråga det här barnet hur det identifierar
              sig, utan det är ofta någonting som barnet kan avgöra först mycket
              senare. Om man då redan med en gång ska bestämma vilket kön barnet
              ska ha kan det ställa till problem. Barnet kanske sedan identifierar
              sig med ett annat kön, och då måste barnet gå igenom en traumatisk
              uppväxt många gånger, och först när man fyllt 18 år, eftersom
              vi har så restriktiva gränser, kan den få genomgå en könskorrigering
              och då få ett biologiskt kön som överensstämmer med det som den
              identifierar sig som. Det här hade man kunnat undvika om barnet
              inte hade opererats, inte hade pressats in i ett kön redan från
              början.
            </seg>
          </u>
          <u>
            <seg>
              Nu ska väl i sanningens namn sägas att det inte bara är personnummersystemet
              som ställer till det här utan också föräldrarnas önskemål om att
              veta om man ska säga han eller hon. Men personnummersystemet och
              det faktum att man måste vara antingen man eller kvinna är i alla
              fall en försvårande omständighet som stärker uppfattningen att
              barn så fort som möjligt måste bli just pojke eller flicka.
            </seg>
          </u>
          <u>
            <seg>
              Vi menar att det vore positivt om man kunde se över om man skulle
              kunna ha någon form av könlöst personnummer för de här barnen.
              Det skulle för övrigt också vara till nytta för andra människor
              som inte upplever att de entydigt kan definiera sig som män eller
              kvinnor.
            </seg>
          </u>
          <u>
            <seg>
              Jag är medveten om att det inte är helt okomplicerat, som vanligt,
              eftersom vi har könade personnummer, inte minst av statistiska
              skäl, och det skulle vara osmidigt att riva upp hela det systemet.
              Men att man inte ens kan fundera på om man skulle kunna hitta
              någon lösning för de här personerna tycker jag är lite snålt.
              De är en liten grupp i sammanhanget, om än inte jätteliten, men
              för de personer som det berör är det hela deras liv och hela deras
              identitet det handlar om. Nog tycker jag att man kunde göra någonting
              i alla fall.
            </seg>
          </u>
          <u>
            <seg>
              En annan grupp, som tyvärr inte är så liten, är de personer som
              lever med skyddade personuppgifter. Det är åtminstone 10 000 personer,
              troligtvis fler. Jag tyckte att Laila Bjurling gjorde en bra beskrivning
              av vad som händer när man har skyddade personuppgifter.
            </seg>
          </u>
          <u>
            <seg>
              Jag tror att det kan vara väldigt svårt att föreställa sig, när
              man själv inte utsatts för det, vad det innebär alla dessa kontakter
              då personuppgifter riskerar att röjas och det är ett sådant hinder,
              att inte ha det så lätt som vi har som bara kan ståta med ett
              personnummer och namn, och allting är frid och fröjd.
            </seg>
          </u>
          <u>
            <seg>
              För ett år sedan stod vi här och diskuterade den här frågan.
              Vi diskuterade vad vi kunde göra för att stärka skyddet för de
              här människorna, för kvinnor och barn och en del män som hotas
              och förföljs och som behöver samhällets skydd. Vi diskuterade
              rutinerna för kvarskrivning, sekretessmarkering och hur man kunde
              förbättra där.
            </seg>
          </u>
          <u>
            <seg>
              Sedan dess har det lyckligtvis hänt en del. Vi har sett hur Stalkningsutredningen
              har kommit med en del förslag som ändå går i rätt riktning. Vi
              väntar fortfarande på Folkbokföringsutredningen. Jag hoppas verkligen
              att man kan ta tag i de här förslagen så fort som möjligt och
              se till att de här människorna kan få det skydd som de verkligen
              behöver.
            </seg>
          </u>
          <note type="speaker">
            Anf. 164 ULF BERG (m):
          </note>
          <note>
            Herr talman! Låt mig börja med att yrka bifall till förslaget
            i skatteutskottets betänkande 2008/09:SkU22, Allmänna motioner
            om taxering, skattebetalning och folkbokföring . Samtliga motioner
            avstyrks, vilket är brukligt.
          </note>
          <u>
            <seg>
              När det gäller punkt 1 i betänkandet gällande skatte- och avgiftskontroll
              är det liksom tidigare år på temat Ropen skalla, mer kontroll
              av alla när man tittar på oppositionens motioner. Jag måste medge
              att jag blev lite intresserad när moderatkollegan Sten Bergheden
              hade en motion i just den här gruppen. Men, nej då han håller
              sig till alliansens syn och föreslår färre bilagor och mindre
              krångel när man deklarerar. Det är således en mycket hedervärd
              motion.
            </seg>
          </u>
          <u>
            <seg>
              Socialdemokraterna brukar ofta hänvisa till skattefelet, och
              så även i dag, i inledningsanförandet av Laila Bjurling. Det är
              en siffra på 133 miljarder, som presenterades i början av den
              här mandatperioden. Vad är då det här? Jo, jag tycker att det
              är en utvärdering av den socialdemokratiska politik som har förts
              i praktiken från hösten 1994 fram till alliansregeringens övertagande.
              Det är naturligtvis ett stort underkännande av den skattepolitik
              som har förts när man får ett så stort skattebortfall.
            </seg>
          </u>
          <u>
            <seg>
              Vad gör vi då? Jo, vi försöker se till att gräset är grönare
              på rätt sida. Vi ser till att sprida lite gödning i form av olika
              förslag. Förr plockade man bort sten när man brukade ny mark.
              Vi plockar bort skattekilar.
            </seg>
          </u>
          <u>
            <seg>
              Vad är då oppositionens motförslag? Jo, högre staket och mer
              kontroll något som bevisligen inte har fungerat.
            </seg>
          </u>
          <u>
            <seg>
              Man skulle kunna vitsa till det och säga att våra förslag lätt
              slår rot hos Rut i hennes hus. Denna ordlek kanske tarvar en liten
              förklaring. RUT, eller hushållsnära tjänster, har visat att allt
              fler väljer vit städhjälp, och städföretag anställer människor
              som får avtalsriktiga löner och inbetalningar till framtida pensioner
              dock betydligt lägre än vad LO-toppen beviljar närstående chefer.
            </seg>
          </u>
          <u>
            <seg>
              Herr talman! Jag kanske ska passa på att erbjuda en liten gratiskurs
              i ämnet. Den är väldigt kort. Den tar högst fem minuter, och då
              ingår presentation av undertecknad, utbildning samt eventuell
              avtackning. Ämnet är kortfattat: Gör inget i dag som du inte vill
              se i tidningen i morgon. Sedan är det slut på den kursen.
            </seg>
          </u>
          <u>
            <seg>
              Åter till skatternas underbara värld! ROT infördes i december
              2008, och nu finns ett förslag som har gått till Lagrådet. Snart
              kommer propositionen hit till riksdagen. Den lösning som regeringen
              valde var att föredra. Jag menar att det annars funnits en risk
              att inget hade hänt innan lagstiftningen var klar. Om jag minns
              rätt hade vi en liknande problematik när man skulle få bidrag
              för att kasta ut oljepannan. Då hände ingenting förrän datumet
              inträffade. Här hade vi kunnat få precis samma effekt. Alternativet
              är, som sagt, alltså att många har avvaktat tills avdraget börjar
              gälla i det fall att riksdagen skulle fatta beslutet.
            </seg>
          </u>
          <u>
            <seg>
              Tyvärr är det nog en utopi att tro att alla gör rätt för sig
              enligt alla regler som riksdagen genom åren har beslutat om. Vän
              av ordning kan med rätta ställa sig frågan om det är mer av krångliga
              regler och mer av det som inte fungerar som är svaret. Som sagt
              är alliansen inte någon motståndare till vettiga regler. Laila
              Bjurling har också nämnt att vi har varit med om att införa ett
              antal regler för att det ska kunna bli en bättre kontroll.
            </seg>
          </u>
          <u>
            <seg>
              Det vi också ser fram emot är skatta.se, som vi tror kommer att
              underlätta för skötsamma företagare och göra det betydligt svårare
              för ljusskygga individer.
            </seg>
          </u>
          <u>
            <seg>
              Herr talman! Det finns en intressant motion av Anna König Jerlmyr,
              nr 380. Motionären tar upp vad som händer om man betalar in på
              fel skattekonto. Det finns ett mycket bra exempel på detta som
              en företagare från Västerås bittert fått erfara.
            </seg>
          </u>
          <u>
            <seg>
              Företaget betalade i maj och juni 2004 in över 200 000 kronor
              i skatt. En viss förvåning uppstod när Skatteverket i en påminnelse
              ville att skatten skulle betalas in, och då upptäcktes misstaget,
              som bestod i att man hade kastat om siffrorna i OCR-numret. Följden
              hade blivit att pengarna hade hamnat på fel skattekonto men dock
              hos Skatteverket. Därför antog företaget att felet enkelt skulle
              rättas till, men ack vad man bedrog sig.
            </seg>
          </u>
          <u>
            <seg>
              Nyligen fick man ett andra beslut som inte medger återbetalning
              av pengarna. Det som var Västeråsföretagets stora olycka var att
              de felaktigt inbetalda pengarna hamnade på ett skattekonto som
              tillhörde ett företag på obestånd. Det saknades således pengar
              på kontot, och lite senare gick företaget som var på obestånd
              i konkurs.
            </seg>
          </u>
          <u>
            <seg>
              Ni kanske läste för några veckor sedan om en kvinna som fick
              flera miljarder på sitt konto. Om hon hade använt en enda krona
              av dem hade det varit brottsligt. Jag måste tillstå att jag tycker
              att det är underligt att inte samma regler gäller för Skatteverket
              som för privatpersoner. Nu finns det skäl att avvakta den civilrättsliga
              process som pågår i ett liknande fall. Om utgången innebär att
              staten får rätt bör det enligt min mening ske en regelförändring,
              vilket också utskottet anser i betänkandet.
            </seg>
          </u>
          <u>
            <seg>
              Det finns en annan intressant aspekt på detta. Om nu Skatteverket
              inte bryr sig om vilka som har betalat in, vad händer då om svartföretagare
              A betalar in 100 000 till skötsamme företagare B på dennes skattekonto
              och företagare B utan krus får utbetalt överskottet från Skatteverket?
              Man kan fundera på vad det skulle kunna kallas. Vi vet att när
              andra sysslar med det kallar vi det för penningtvätt.
            </seg>
          </u>
          <u>
            <seg>
              Här borde man nog se över de regler som gäller. Det kan hända
              att det är vi i den här församlingen som har ett otydligt regelverk.
              Men vi får som sagt se vad som händer i den civilrättsliga prövningen.
              Låt oss avvakta det. Det finns också noterat i vårt betänkande.
            </seg>
          </u>
          <u>
            <seg>
              Det finns glädjande saker att se när vi är ute i den så kallade
              verkligheten. Bland annat har den moderata skattekommittén besökt
              Homemaid i Falun, där vi med glädje kunde se hur människor hade
              gått från svart hjälp hemma till vit.
            </seg>
          </u>
          <u>
            <seg>
              Även här tycker jag att Laila Bjurling hade helt rätt: Hur ska
              man kunna kontrollera om det handlar om träd eller gräs och så
              vidare? Nej, just det. Det går inte att kontrollera. Därför är
              det bättre med en morot som gör att man ser till att den här verksamheten
              blir vit. Alternativet är ju att alltihop blir svart. Då är det
              att föredra att en stor del kommer in i den vita sektorn. Vi får
              människor som får avtalsenliga löner och pensionsinbetalningar.
            </seg>
          </u>
          <u>
            <seg>
              Herr talman! Utskottet avstyrker även den moderata motionen om
              skatteflyktslagens avskaffande. Den lagen är inte enkel och förutsägbar
              och borde därför avskaffas, men innan detta kan ske måste noggranna
              analyser göras. Ingen vill att det ska bli fritt fram för avancerad
              skatteplanering, som har som enda uppgift att undvika skatt och
              där förfarandet helt saknar affärsmässighet. Det är en förutsättning
              för avskaffandet att befintlig lagtext kan träffa dylika upplägg
              till skatteplanering.
            </seg>
          </u>
          <u>
            <seg>
              Sammanfattningsvis vet vi att alliansregeringen arbetar vidare
              med många av de frågor som alliansens riksdagsledamöter har motionerat
              om. Vi kommer därför i de flesta fall att debattera frågorna vidare
              vid senare tillfälle i denna kammare. Därför kan jag trots alla
              avstyrkta motioner känna tillförsikt i det fortsatta arbetet med
              att göra gräsmattorna grönare för hederligt folk och att göra
              det betydligt svårare att tillhöra den fuskande skaran en skara
              som vuxit sig stor under socialdemokratiskt regeringsinnehav.
            </seg>
          </u>
          <u>
            <seg>
              Herr talman! Det finns fler motioner som kunde nämnas, men jag
              har valt att lyfta fram några exempel från detta betänkande, som
              innehåller drygt 70 motioner. Vi får hoppas att motionärerna har
              bättre framgång nästa gång.
            </seg>
          </u>
          <note>
            Än en gång bifall till skatteutskottets betänkande nr 22.
          </note>
          <note type="speaker">
            Anf. 165 LAILA BJURLING (s) replik:
          </note>
          <u>
            <seg>
              Herr talman! Jag skulle vilja tala om för Ulf Berg att det faktiskt
              lönar sig att bekämpa skattefusk och skattebrott. Vi har haft
              de riksprojekt som Skatteverket har bedrivit när det gäller taxi.
              De har gett 100 miljoner extra i skatteinkomster. Riksprojektet
              Uthyrning av arbetskraft har gett 2 ½ miljard extra.
            </seg>
          </u>
          <u>
            <seg>
              Det är inte bara vi socialdemokrater som tycker att det är bra
              att vi får in de skatter som vi har beslutat att vi ska få in.
              Vi är i gott sällskap med Svensk Handel, byggindustrin, hotell-
              och restaurangbranschen och säkert många fler verksamheter. Jag
              vidhåller fortfarande att den borgerliga regeringen är alldeles
              för passiv i de här frågorna. Ni sänker kraven för att få F-skattsedel.
              Tycker ni sedan att det är för mycket svart arbetskraft i någon
              bransch tar ni bort skatten för den branschen i stället för att
              se till att få in de pengar som vi har beslutat om.
            </seg>
          </u>
          <u>
            <seg>
              Om man vill anställa en poolskötare till sitt fritidshus i Spanien
              säger ni att det är okej att man då inte är med och bidrar till
              den svenska välfärden med skattepengar: Gör avdrag på skatten!
              Vi tycker inte att det är rimligt att man gör så.
            </seg>
          </u>
          <u>
            <seg>
              Ni har däremot inte varit passiva när det gäller att jaga sjuka
              och arbetslösa. Ni var snabba med att öka kontrollen av föräldrar
              som är hemma och vårdar sina sjuka barn. Varje gång en förälder
              är hemma med sjuka barn måste förskolans eller skolans personal
              använda sin tid åt att skriva intyg till Försäkringskassan. Intyget
              ska sedan Försäkringskassan behandla manuellt.
            </seg>
          </u>
          <u>
            <seg>
              Skattefelet är 133 miljarder om året, och den borgerliga majoriteten
              har inga idéer om hur det ska stoppas, men de kräver två miljoner
              intyg om året för att kontrollera föräldrar som sköter om sina
              sjuka barn. Tycker Ulf Berg att det är rimliga proportioner?
            </seg>
          </u>
          <note type="speaker">
            Anf. 166 ULF BERG (m) replik:
          </note>
          <u>
            <seg>
              Herr talman! Laila Bjurling kom inte ens upp i 3 miljarder i
              sin uppräkning. Då är det 130 miljarder kvar.
            </seg>
          </u>
          <u>
            <seg>
              Det där med ökad kontroll tar lite tid. Bland annat nämndes detta
              med skyddade identiteter här. Jag råkar ha en profession som polisman,
              så jag är ganska väl bevandrad i den problematiken. En annan problematik
              är att det för polisen tar ett helt år att hitta så många rattfyllerister
              som det åker på en dag. Vad jag vill ha sagt med det är alltså
              att det är otroligt svårt att via kontrollsystem hitta alla fuskare.
            </seg>
          </u>
          <u>
            <seg>
              Det är mycket intressant att Laila Bjurling tycker att det är
              helt rätt att felaktigt utnyttja statens pengar. De flesta som
              vabbar eller är sjukskrivna sköter sig, men det finns en del som
              inte sköter sig. På precis samma sätt betalar de flesta in sin
              skatt, men det finns några procent som inte gör det. Det är klart
              att ju fler regler vi hittar på, desto krångligare blir det för
              dem som sköter sig. Det är ju tyvärr så. I vissa fall måste det
              bli en avvägning.
            </seg>
          </u>
          <u>
            <seg>
              Som jag har sagt tidigare tror vi mer på morötter här. Det ser
              vi på de hushållsnära tjänsterna. Varför tror oppositionen och
              Socialdemokraterna på ROT-avdrag men inte på RUT-avdrag? Varför
              tror man på männen och inte på kvinnorna? Tyvärr är det ju en
              sådan fördelning. Jag förstår inte riktigt logiken. Vi prövar
              något helt annat, nämligen fler morötter, och det ger också vita
              jobb i betydligt större utsträckning än den förda politik som
              Laila Bjurling står för.
            </seg>
          </u>
          <note type="speaker">
            Anf. 167 LAILA BJURLING (s) replik:
          </note>
          <u>
            <seg>
              Herr talman! Ulf Berg påstår att det är bra med systemet för
              kontroll av föräldrar som är hemma och vårdar sjuka barn. När
              jag säger att jag tycker att det är att ta i lite väl häftigt
              påstår Ulf Berg att jag tycker att det är bra att man fuskar och
              utnyttjar systemet.
            </seg>
          </u>
          <u>
            <seg>
              Det har alldeles nyss kommit en utvärdering om de här intygen.
              Det har visat sig att antalet dagar för vård av sjuka barn inte
              har minskat alls trots kontrollsystemet. Om man däremot inför
              och förstärker kontroll av skattesystemet får man faktiskt resultat,
              Ulf Berg.
            </seg>
          </u>
          <u>
            <seg>
              I förra veckan var vi hos Skattebrottsmyndigheten och pratade
              om deras verksamhet. Det var den socialdemokratiska gruppen i
              skatteutskottet. Där berättade man om de grova skattebrott som
              de jobbar med att utreda.
            </seg>
          </u>
          <u>
            <seg>
              Men de berättade också att de upptäcker en hel del annat lite
              mystiskt, lite otydligt, lite oklart som borde behöva kontrolleras.
              Men det får de inte berätta för Skatteverket. De får inte tipsa
              Skatteverket om att man borde gå in och göra en kontroll, för
              det sätter sekretessbestämmelserna stopp för.
            </seg>
          </u>
          <u>
            <seg>
              Ulf Berg med sin polisbakgrund borde väl inse problemet med att
              man inte kan föra en diskussion om var kontrollen ska sättas in.
            </seg>
          </u>
          <u>
            <seg>
              Jag förstår att det kan vara svårt att ta ställning till den
              här sekretessfrågan så här plötsligt och lustigt. Men jag utgår
              från att den borgerliga majoriteten ser till att göra någonting
              åt det här eftersom ni inte har någonting annat att komma med.
            </seg>
          </u>
          <note type="speaker">
            Anf. 168 ULF BERG (m) replik:
          </note>
          <u>
            <seg>
              Herr talman! Jag delar inte din uppfattning, Laila Bjurling,
              när det gäller synen på kontroller och liknande.
            </seg>
          </u>
          <u>
            <seg>
              Det är helt uppenbart att vi här har olika ideologier. Men det
              är också så att en hel del av de här problemen utreds för tillfället.
              Vi får se var man hamnar. Även om vi har lite olika syn på saker
              och ting tror jag att vi är överens om en sak, nämligen att de
              skatter som den här församlingen stiftar lag om också ska betalas.
            </seg>
          </u>
          <u>
            <seg>
              Sedan får vi hitta olika vägar för att gå i mål med det. Men
              det är väl helt klart att skattekilar är ett stort bekymmer. Och
              när det är otroligt lönsamt att undvika att gå den vita vägen
              ökar naturligtvis människors frestelser, som kanske gör att man
              går fel väg. Därför tror jag att vi ska fortsätta jobbet med att
              få ned skattekilar, så att det lönar sig att begära det här kvittot.
            </seg>
          </u>
          <u>
            <seg>
              Jag tror att vi kommer att få se betydligt mer av det nu när
              även ROT-avdragen kommer på plats. Vi döper nu om det till HUS-avdrag
              det är RUT-avdrag och ROT-avdrag.
            </seg>
          </u>
          <u>
            <seg>
              När det gäller sekretessen delar jag Laila Bjurlings uppfattning.
              Vi måste naturligtvis samordna och se till att myndigheter som
              hittar konstigheter ska kunna tipsa om det. Det är ju inte krångligare
              än att den som jobbar i kommunen är skyldig att anmäla missförhållanden
              om man i sin tjänst får veta att till exempel barn mår dåligt.
            </seg>
          </u>
          <u>
            <seg>
              Om det är som Laila Bjurling säger kan jag mycket väl ställa
              mig bakom en förändring där.
            </seg>
          </u>
          <note type="speaker">
            Anf. 169 JÖRGEN JOHANSSON (c):
          </note>
          <u>
            <seg>
              Herr talman! I slutet av 80-talet hemma i min kommun fanns det
              en socialdemokratisk kommunpolitiker som i debatt efter debatt
              hävdade: Om solen skiner är det den socialdemokratiska regeringens
              förtjänst, och om det regnar är det borgarnas fel.
            </seg>
          </u>
          <u>
            <seg>
              Ungefär samma anda kan man tolka i oppositionens inställning
              i de skrivningar som finns i reservationer och särskilda yttranden
              i det här sammanhanget.
            </seg>
          </u>
          <u>
            <seg>
              Herr talman! Debatten om svartjobben har varit en följetong här
              i kammaren. Vi är alla överens om problemen. Vi är alla överens
              om att åtgärder måste vidtas mot svartjobben. Och vi är alla överens
              om mängder av de åtgärder som också har vidtagits.
            </seg>
          </u>
          <u>
            <seg>
              Det vore också intressant att göra en analys av varför vi har
              så mycket svartjobb som vi har i det här landet. Beror det på
              ett för högt skatteläge? Beror det på eftergivenhet av regeringen?
              Eller vad beror det egentligen på? Det vore intressant att få
              en vetenskaplig genomlysning av den här företeelsen, för vi kan
              konstatera att det inte är någon ny företeelse.
            </seg>
          </u>
          <note>
            I Skatteverkets bedömningar var skattefelet 1998, under den socialdemokratiska
            regeringen, 8090 miljarder, vilket motsvarade 5 procent av bnp.
            År 2002, under s-regeringen, var det 100120 miljarder, vilket
            motsvarade 5 procent av bnp. Och 2007 var det, som sagt, 133 miljarder,
            vilket också motsvarade 5 procent av bnp.
          </note>
          <u>
            <seg>
              Vi kan se det här i ett nordiskt perspektiv. Man beräknar att
              skattefelet då utgör någonstans mellan 2 ½ och 6 procent av bruttonationalprodukten.
              Sverige ligger alltså högt i jämförelsen, med sina 5 procent.
            </seg>
          </u>
          <u>
            <seg>
              Jag vill med det här återigen klart betona att svartjobb inte
              är en ny företeelse. Grunden, enligt min mening, är en långvarig
              söndring i synen på skatter i det här landet. Ett stort ansvar
              vilar därför på den regering som till stor del innehaft makten
              de senaste decennierna.
            </seg>
          </u>
          <u>
            <seg>
              Socialdemokraterna, om vi ska prata klartext, har i det här sammanhanget
              ett osedvanligt stort ansvar för de förhållanden som vi har i
              dag. Det förvånar mig därför att man för fram debatten som man
              gör och att man använder de ordvändningar som man gör i sina reservationer
              och särskilda yttranden.
            </seg>
          </u>
          <u>
            <seg>
              Herr talman! Välfärden är gemensam. Den betalas gemensamt, och
              ansvaret för att den fungerar är också ett gemensamt ansvar. Det
              är inte någon annan som betalar notan. Det är vi själva.
            </seg>
          </u>
          <u>
            <seg>
              Om man nu snyltar på systemet snyltar man på sina närmaste, alltså
              på dem som sköter sig. Det synsättet har knappast genomsyrat den
              allmänna inställningen till skatter och viljan att betala skatt
              de senaste åren.
            </seg>
          </u>
          <u>
            <seg>
              För att få den här inställningen måste skattesystemet göras enkelt
              och lättförståeligt. Man måste alltså förstå varför man ska betala
              skatt. Uttaget av skatt måste också stå i relation till vad man
              får ut från den gemensamma sektorn. För att nå det här målet fordras
              ett enkelt och lättfattligt skattesystem som därmed också kan
              uppfylla den legalitet som fordras.
            </seg>
          </u>
          <u>
            <seg>
              Att det är ett stort problem i dag visar också Skatteverkets
              bedömning: Det är ca 800 000 svenskar som har utfört något svartarbete.
              Den arbetsinsats som de har gjort motsvarar, enligt Skatteverket,
              66 000 helårsarbeten.
            </seg>
          </u>
          <u>
            <seg>
              Herr talman! Skatteverkets beräkningar visar att ungefär 133
              miljarder kronor i dagsläget försnillas från skatten. Åtgärdsprogrammet
              för att komma åt skattebedrägerier har varit omfattande, men fler
              åtgärder fordras.
            </seg>
          </u>
          <u>
            <seg>
              Genomförda kontroller visar att kravet på personalliggare för
              frisörer och restauranger och därmed sammanhängande oaviserade
              besök har medfört att ca 4 000 svarta jobb har tvättats vita.
            </seg>
          </u>
          <u>
            <seg>
              Inom byggsektorn har en omvänd momsskyldighet införts som åtgärd
              för att komma åt de svarta pengarna. Den här åtgärden hyllas av
              många men kritiseras av lika många. Därför är det bra att man
              nu också ser över det här systemet. Har det gett de effekter som
              man är ute efter?
            </seg>
          </u>
          <u>
            <seg>
              Under förra året hanterade vi här i kammaren frågan om räntesnurrorna,
              som fanns i många företag, kommuner och landsting. Skatteverket
              beräknade att räntesnurrorna minskade skatteunderlaget för samhället
              med 7 miljarder per år. Därför avskaffas de.
            </seg>
          </u>
          <u>
            <seg>
              Även möjligheten att sälja fastighetsbolag via handelsbolag och
              utländska kontakter för att på så vis undgå beskattning har undanröjts.
            </seg>
          </u>
          <u>
            <seg>
              Den här skattesmitningen går populärt under benämningen Pandoras
              ask och har använts av såväl kommuner som fastighetsbolag.
            </seg>
          </u>
          <note>
            De här transaktionerna beräknades under perioden 20052007 uppgå
            till 54 miljarder kronor, i förluster, och 6,7 miljarder för nedskrivning
            av lagerandelar.
          </note>
          <u>
            <seg>
              Det intressanta med den här skatteplaneringsformen är att den
              har frodats under många år under den socialdemokratiska regeringen
              utan att man gjort någonting åt det.
            </seg>
          </u>
          <u>
            <seg>
              Alliansregeringen däremot meddelade efter en snabbutredning i
              en skrivelse för ungefär ett år sedan att man kommer att stoppa
              den här typen av transaktioner.
            </seg>
          </u>
          <u>
            <seg>
              Jag vill med det här understryka att förekomsten av skatteflykt,
              svartjobb och därmed negativ inställning till att bidra till vår
              gemensamma sektor frodades under de socialdemokratiska åren.
            </seg>
          </u>
          <u>
            <seg>
              Herr talman! Det positiva i sammanhanget är att näringarna arbetar
              aktivt för att komma ifrån svartjobb. Mest framträdande i det
              här arbetet har byggsektorn varit, där såväl de fackliga representanterna
              som arbetsgivare har vidtagit åtgärder för att minimera svartjobben
              och fusket.
            </seg>
          </u>
          <u>
            <seg>
              Här är det en fråga om såväl marknadskonkurrens på lika villkor
              som uppfyllande av kravet på att alla måste bidra till vår gemensamma
              välfärd.
            </seg>
          </u>
          <u>
            <seg>
              Det arbetssätt som byggbranschen har antagit är ett bra exempel
              på hur man kan förändra attityder i samhället. Grundsynen att
              alla behövs i samhällsarbetet genomsyrar det här arbetet.
            </seg>
          </u>
          <u>
            <seg>
              Herr talman! Förståelsen och därmed transparensen i skattesystemet
              är en del i att komma till rätta med svartjobben. Därför är det
              positivt om arbetsgivare på de anställdas lönebesked beskriver
              hela kostnaden för arbetet. Vad är en arbetsgivaravgift, vart
              går arbetsgivaravgiften och hur hög är den? Får de anställda förståelse
              för kostnaden för arbete och varför den är så hög inser alla dessutom
              vikten av att alla är med och delar på bördan. Vi har sett för
              lite av denna pedagogiska uppbyggnad på det här området. Här finns
              mycket att göra. Här tycker jag att kommuner och landsting borde
              gå i täten i förändringsarbetet.
            </seg>
          </u>
          <u>
            <seg>
              Herr talman! Avslutningsvis lever många kvinnor i flykt av olika
              orsaker. Många förföljs och hotas ständigt. Regeringen tillsatte
              därför Stalkningsutredningen som lade fram sitt förslag i oktober
              förra året. Förslaget har nu remissbehandlats och bereds i departementet.
            </seg>
          </u>
          <u>
            <seg>
              I det sammanhanget framförs det i ett särskilt yttrande att nuvarande
              regler är otillräckliga och att regeringens handlingsplan inte
              fungerar. Men det var ju just därför som utredningen tillsattes.
              Då är det förvånande att två partier, som hade ett avgörande inflytande
              på regeringens arbete så sent som för två och ett halvt år sedan,
              uppenbart för fram kritik mot nuvarande regering som faktiskt
              har tagit tag i frågan på ett bra sätt. Jag tycker att det är
              lämpligt att vi väntar intill dess att regeringen och departementet
              kommer med en proposition i det här ärendet och tar debatten då.
            </seg>
          </u>
          <u>
            <seg>
              Med detta, herr talman, vill jag yrka bifall till utskottets
              förslag på samtliga punkter.
            </seg>
          </u>
          <note>
            I detta anförande instämde Staffan Danielsson och Karin Nilsson
            (båda c) samt Annicka Engblom (m).
          </note>
          <note type="speaker">
            Anf. 170 AGNETA BERLINER (fp):
          </note>
          <u>
            <seg>
              Herr talman! Jag vill fästa uppmärksamheten på en motion som
              i sin enkelhet är mycket bra, tycker jag. Den motion som jag tänker
              på heter Sk303 och kommer från en av riksdagens mest kunniga näringslivspolitiker,
              Karin Pilsäter. Den handlar om ett bättre sätt att betala in F-skatt
              för företagare.
            </seg>
          </u>
          <u>
            <seg>
              Alliansen har redan gjort mycket, inte minst inom skatteområdet,
              för att underlätta och stimulera företagande i Sverige. Vi har
              gjort det billigare och enklare att anställa. Vi har infört skattesubvention
              för hushållsnära tjänster. Vi har avskaffat förmögenhetsskatten.
              Vi har reformerat 3:12-reglerna. Vi har förlängt redovisningsperioden
              för moms. Vi har avskaffat medfinansieringen i sjukförsäkringen.
              Vi har sänkt bolagsskatten.
            </seg>
          </u>
          <u>
            <seg>
              Men visst finns det mer att göra. Här skulle jag kunna hålla
              ett litet anförande om vad Folkpartiet tycker när det till exempel
              gäller att slopa värnskatten, att det behövs rättvisare trygghetssystem
              och att vi behöver jobba mycket, mycket mer med att få in entreprenörskap
              i skolan, men det tänker jag inte göra den här gången. Det är
              ändå viktigt att poängtera att en politik som förbättrar villkoren
              för Sveriges företag och som underlättar för dem som vill starta
              företag är en god arbetsmarknads- och välfärdspolitik.
            </seg>
          </u>
          <u>
            <seg>
              Herr talman! Karin Pilsäters förslag innebär att F-skatten ska
              dras från det faktiska resultatet i stället för, som i dag, utifrån
              en preliminär beräkning, ett månadsgenomsnitt på ett förväntat
              årligt belopp. Till skillnad från löneanställda har företagarna
              mycket varierande vinster från månad till månad men också från
              år till år. Av den anledningen är den preliminära F-skatten som
              vi har i dag vansklig. Det är ofta mycket svårt att förutse storleken
              på kommande årsinkomster, särskilt under ett uppbyggnadsskede
              eller i lågkonjunktur.
            </seg>
          </u>
          <u>
            <seg>
              Det system som vi har i dag kan väl ses som en rest från en tid
              när det var svårt, eller i alla fall svårare, att taxera just
              den här typen av varierade inkomster annat än en gång per år.
              Men kanske är tekniken snart mogen för att införa en F-skatt som
              baseras på företagets faktiska resultat i stället för på ett uppskattat
              snittresultat. Riksdagen har fattat beslut som har gjort att villkoren
              för att få F-skattsedel har förbättrats, och det är bra. Men på
              sikt behöver vi också se till att villkoren för att betala F-skatten
              förbättras.
            </seg>
          </u>
          <u>
            <seg>
              Herr talman! Riksdagen beslutade för någon vecka sedan att göra
              skattereduktionen för hushållsnära tjänster enklare och mer kundvänlig.
              Det beslutet fattade riksdagen nästan exakt på dagen elva år efter
              att Karin Pilsäter tillsammans med Mats Odell och Bo Lundgren
              presenterade just ett sådant upplägg.
            </seg>
          </u>
          <u>
            <seg>
              Jag kan konstatera att ibland tar det sin stund innan bra förslag
              finner sin väg fram till den rätta voteringsknappen, så motionen
              om förbättrade villkor för betalning av F-skatt ligger möjligen
              lite före sin tid. Och även om skatteutskottet just nu inte är
              berett att tillstyrka den, tror jag att det på sikt behövs möjligheter
              till ett enklare sätt att betala F-skatt baserad på faktiska belopp.
            </seg>
          </u>
          <u>
            <seg>
              Herr talman! Jag vill tacka Ulf Berg för att han på ett så förtjänstfullt
              sätt lyfte fram de mycket märkliga och olyckliga trassligheterna
              som har drabbat en företagare i min hemstad Västerås. Det är ett
              väldigt tråkigt exempel på en situation som gör att folk lite
              tappar tron på det svenska skattesystemet.
            </seg>
          </u>
          <u>
            <seg>
              Herr talman! Avslutningsvis vill jag helt kort ta upp en helt
              annan fråga. Jag vill gärna instämma med Laila Bjurling och Helena
              Leander om behovet av ett starkt skydd av personuppgifter för
              kvinnor och barn som har flytt undan hot och misshandel. Vi vet
              att sekretessmarkeringar och så kallad skyddad identitet tyvärr
              inte alltid fungerar. Det är inte bara hypotetiskt som det kan
              få fruktansvärda konsekvenser. Vi vet att det händer i verkligheten,
              och det är helt oacceptabelt.
            </seg>
          </u>
          <u>
            <seg>
              Jag kan inte nog betona det som Jörgen Johansson så förtjänstfullt
              lyfte fram, nämligen hur viktigt det arbete som nu görs är för
              att ytterligare säkra hanteringen av skyddade personuppgifter
              och underlätta för alla dem som befinner sig i en mycket utsatt
              situation.
            </seg>
          </u>
          <note>
            Överläggningen var härmed avslutad.
          </note>
          <note>
            14 § Allmänna motioner om beskattning av företag, kapital och
            fastighet
          </note>
          <note>
            Föredrogs
          </note>
          <note type="speaker">
            Anf. 171 RAIMO PÄRSSINEN (s):
          </note>
          <note>
            Herr talman! Jag börjar med att yrka bifall till reservation
            1 om företagande och investeringar samt reservation 3 om skattevillkor
            för boenden.
          </note>
          <u>
            <seg>
              Betänkandet som vi ska avhandla här i kväll gäller beskattning
              av företag, kapital och fastigheter, men när man läser betänkandet
              kan man göra en reflexion, att borgerliga riksdagsledamöter är
              väldigt ivriga förslagsställare när det gäller skattesänkningar
              och åter skattesänkningar. Det kanske inte är så konstigt eftersom
              det verkar vara drivkraften och själva essensen i en moderatstyrd
              politik.
            </seg>
          </u>
          <u>
            <seg>
              En annan fundering som kan vara relevant i sammanhanget är att
              det inte verkar spela någon roll vilket ekonomiskt läge vårt land
              befinner sig i. Om man har bekymmer och problem vill man lösa
              dem med sänkta skatter. I dagens läge i Sverige med en arbetslöshet
              som rusar upp mot 10 procent och med en av de högsta ungdomsarbetslöshetssiffrorna,
              hela 25 procent, lånar regeringen till skattesänkningarna.
            </seg>
          </u>
          <u>
            <seg>
              Herr talman! Kontrollfrågan som vi socialdemokrater gärna vill
              ställa till regeringstrupperna här i riksdagen är om ni inte inser
              och ser att det finns ett klart och tydligt samband mellan skattenivåer
              och ambitionsnivåer för välfärdens omfattning och åtaganden. Nog
              måste väl även ni inse att kraftigt sänkta skatter får konsekvenser
              för möjligheterna att bedriva en bättre skola för barnen eller
              varför inte för att stärka konkurrensen hos vårt näringsliv, utveckla
              sjukvården och så vidare.
            </seg>
          </u>
          <u>
            <seg>
              Vi fick en ganska klar bild av det här Annicka Engblom och jag
              med flera när vi var i Chile. Där träffade vi arbetsgivarorganisationen
              som bland annat representerade koppargruvorna. Det är framför
              allt två saker som jag kommer ihåg därifrån. Det ena är att denne
              arbetsgivarrepresentant klagade över skatterna och skattenivån
              i Chile, att det var omöjligt att förändra dem. Det andra var
              att han klagade på att det var en urusel utbildningsnivå i Chile.
              Chile hade en skattekvot motsvarande 24 procent.
            </seg>
          </u>
          <u>
            <seg>
              Lägre skatter betyder att vi naggar på möjligheterna till bättre
              välfärd. Skattedebatten blir också ofullständig eller otillräcklig
              när man bara ser till effekterna av enskilda skatteförändringar.
              Därför måste man se till de samlade effekterna av alla skatter
              och det som är skattefinansierade utgifter. Tyvärr gör ni inte
              det i majoriteten. Ni ger er på varje skatteslag med stor iver
              utan att se till helheten eller konsekvenserna.
            </seg>
          </u>
          <u>
            <seg>
              Det är i regel lätt att se fördelar med sänkningar av en enskild
              skatt, men det är inte lika självklart att man hittar vinster
              om man lägger ihop vad som kan krävas av förändringar i de skattefinansierade
              åtagandena.
            </seg>
          </u>
          <u>
            <seg>
              Vi i oppositionen har många gånger fått höra regeringen försöka
              briljera med att de stora genomförda skattesänkningarna kunnat
              göras utan konsekvenser för finansieringen av den gemensamma välfärden.
              De stora skattesänkningarna har dock riktats till den rikare hälften
              av Sveriges befolkning på den andra hälftens bekostnad.
            </seg>
          </u>
          <u>
            <seg>
              När nu lågkonjunkturen ramlar ned över landet och jobbkrisen
              står för dörren räcker inte våra skatteintäkter för att upprätthålla
              nivån på välfärdstjänsterna. Det inser ni också. Staten lånar
              till skattesänkningar. Kommunernas ekonomi rasar. Det senaste
              jag hörde var att 350 miljoner ska tas bort i Gävle kommun.
            </seg>
          </u>
          <u>
            <seg>
              Ni förstärker jobbkrisen genom att tvinga kommunerna till uppsägningar
              av vårdbiträden, lärare, sjuksystrar och civilanställda inom polisen,
              för att några exempel.
            </seg>
          </u>
          <u>
            <seg>
              Självklart är det så att skattesänkningar på motsvarande 85 miljarder
              kronor får stora negativa konsekvenser. Vi vet alla att efter
              en högkonjunktur kommer en lågkonjunktur. Tyvärr har den moderatledda
              regeringen slarvat bort stora delar av våra möjligheter att upprätthålla
              välfärden på en tillräcklig nivå. Det ser vi tydligt i dag.
            </seg>
          </u>
          <u>
            <seg>
              Många kommuner och landsting har redan i dag svårt att finansiera
              de sociala åtagandena. Den demografiska utvecklingen ökar bara
              kraven. Det är fullständigt klart att det finns vissa kommuner
              som inte kommer att klara detta med egna resurser. Därför måste
              regeringen stå för en utjämning via statsbudgeten.
            </seg>
          </u>
          <u>
            <seg>
              Nu får ni verkligen tillfälle att visa det ni påstod i valrörelsen,
              nämligen att det går att sänka skatterna kraftigt utan att behöva
              skära i välfärden.
            </seg>
          </u>
          <u>
            <seg>
              Herr talman! Den socialdemokratiska skattepolitiken bygger på
              tanken att skatterna i första hand ska finansiera vår gemensamma
              välfärd, som sjukvård, utbildning, barn- och äldreomsorg och infrastruktur.
              Välfärden kan aldrig bli större än vad vi är beredda att betala
              för den gemensamt.
            </seg>
          </u>
          <u>
            <seg>
              En skattefinansierad välfärd innebär också att man borgar för
              rättvisa och trygghet i livets olika skeden. Det kräver långsiktighet
              och pålitlig finansiering. De skatteförändringar vi gör måste
              vara hållbara, effektiva och sammanhållna. Samtidigt måste de
              leda in oss i ett hållbart miljötänkande. Skatterna ska främja
              entreprenörskap, tillväxt och jobb. De ska vara enkla och tydligt
              utformade.
            </seg>
          </u>
          <u>
            <seg>
              När Sverige med sin öppna ekonomi drabbas hårt av snabba förändringar
              måste vi ha en pragmatisk inställning till detta och en öppen
              syn för enskilda skatter men alltid utan att riskera välfärdens
              finansiering.
            </seg>
          </u>
          <u>
            <seg>
              För oss socialdemokrater är ett likformigt skattesystem viktigt.
              Det ska inte spela någon roll var inkomsten kommer från, om det
              är från näringsverksamhet, lön, sjukpenning eller a-kassa. Det
              ni har gjort innebär bara att de som är arbetslösa, sjuka eller
              pensionärer får betala en proportionellt större andel till vår
              gemensamma välfärd än vad höginkomsttagare får göra.
            </seg>
          </u>
          <u>
            <seg>
              Neutralitet i beskattningen måste upprätthållas mellan olika
              företagsformer och anställningsformer. Skatterna ska i så liten
              utsträckning som möjligt innebära att en viss produktion, företagsform
              eller anställningsform blir mer lönsam än någon annan. Det har
              vi skrivit i ett särskilt yttrande.
            </seg>
          </u>
          <u>
            <seg>
              Vi föreslår att vi ska göra en skatteöversyn, bland annat utifrån
              de riktlinjer som jag har talat om här i talarstolen och som finns
              redovisade i vår reservation.
            </seg>
          </u>
          <u>
            <seg>
              Herr talman! Analogt med resonemanget om neutralitet i beskattningen
              mellan olika företagsformer borde det också gälla de olika boendeformerna.
              Hyresrätterna är enligt vår uppfattning missgynnade i jämförelse
              med andra boendeformer. Förutom rättviseaspekterna är det viktigt
              med en väl fungerande hyresmarknad med bra bostäder över hela
              landet. Det underlättar rörligheten på arbetsmarknaden.
            </seg>
          </u>
          <u>
            <seg>
              Ett stort antal hyresrätter behöver byggas i Sverige. Samtidigt
              blir hyrorna i nyproducerade lägenheter mycket höga. Just det
              läget kräver bostadspolitiska överväganden. Vi föreslår därför
              att man skyndsamt tillsätter en utredning om neutralitet vid beskattning
              av olika boendeformer.
            </seg>
          </u>
          <u>
            <seg>
              I förra årets behandling av motsvarande motioner pekade Annicka
              Engblom på att det var den förra regeringen som hade dragit frågan
              om införande av tonnageskatt i långbänk. Jag kan bara konstatera
              att riksdagen via ett tillkännagivande har sagt till den moderatledda
              regeringen att den bör lägga fram ett förslag om tonnageskatt.
              Utskottet har yttrat sig vid ett flertal tillfällen. Nu tar majoriteten
              återigen tag i saken genom att kraftfullt anse att regeringens
              beredning ska ske skyndsamt. Samtidigt kan vi läsa i betänkandet
              att finansministern å sin sida har flaggat för att det inte blir
              något förslag i år.
            </seg>
          </u>
          <note>
            Med de orden yrkar jag återigen bifall till reservationerna 1
            och 3.
          </note>
          <note type="speaker">
            Anf. 172 HELENA LEANDER (mp):
          </note>
          <u>
            <seg>
              Herr talman! Vem här vill inte ha ett bra företagsklimat? Jag
              tror att vi alla drömmer om ett företagsklimat där människor som
              har en idé ska kunna omsätta den i ett företag och där nya företag
              ska kunna växa, gro och ta över när andra företag går vidare mot
              nya mål.
            </seg>
          </u>
          <u>
            <seg>
              Vi har lite olika idéer om hur det ska se ut. Från regeringens
              sida vill man gärna lyfta fram några favoritbranscher som man
              vill ska få växa lite extra. Vi från oppositionen är kanske mer
              inne på att man ska ha sjysta villkor för alla företag. Det är
              inte upp till oss att peka ut några specifika branscher, i alla
              fall inte om vi inte kan se någon anledning utöver att vi just
              gillar dem. Man skulle kunna hävda att vi kan ta tillfället i
              akt att i klimatkrisens och jobbkrisens spår ha någon sorts kombination,
              men på det hela taget är breda och likformiga skattevillkor att
              föredra.
            </seg>
          </u>
          <u>
            <seg>
              På företagsområdet tror jag att regeringen vill väl, även om
              jag ibland kan bli lite bekymrad över hur man krånglar till det
              med olika regler. Men vi ser också positiva förändringar. En ständig
              följetong är de så kallade 3:12-reglerna och reglerna för fåmansbolag
              som sakta men säkert filas på. En vacker dag kanske vi ska få
              ordning på dem också. I somliga frågor går det lite långsammare,
              typ tonnageskatten. I andra skulle jag rent av vilja säga att
              det går åt fel håll, typ rättvisan och likformigheten i fastighetsbeskattningen.
            </seg>
          </u>
          <u>
            <seg>
              Nu har vi lämnat företagsbeskattningen och raskt klivit vidare
              till fastighetsbeskattningen. Här är det viktigt för mig som grön
              att vi har en rättvisa och likformighet och inte efter godtycke
              pekar ut någon boendeform som bättre än någon annan och därmed
              skattegynnar den. Tyvärr ser vi i dag att hyresrätten som boendeform
              är missgynnad jämfört med andra boendeformer. Regeringens reformering
              av fastighetsbeskattningen har inte direkt minskat den orättvisan,
              snarare tvärtom.
            </seg>
          </u>
          <u>
            <seg>
              Vi från Miljöpartiet skulle vilja se en bredare översyn av fastighetsbeskattningen
              där man i stället för att lappa och laga i de orättvisor och olikheter
              som uppstått försöker hitta ett rättvist system som hänger ihop.
            </seg>
          </u>
          <u>
            <seg>
              Redan nu skulle vi kunna fixa till några detaljer som jag tror
              att det gick lite väl snabbt när man beslutade om. Det gäller
              till exempel frågan om de så kallade enkla sommarhusen och husen
              som står på arrendetomter. De omfattas inte av takregeln för fastighetsavgiften,
              som det numera heter, utan ägarna betalar den klassiska fastighetsskatten
              som är beräknad på taxeringsvärdet. Det finns ingen rimlig anledning
              att göra så. Ska man ha ett tak är det väl rimligt att det gäller
              oavsett vem som äger marken. Därför vore det fint om man kunde
              få en lösning på det. Utskottet flaggar för att det kommer att
              hända något där. Jag håller tummarna för att det också händer.
            </seg>
          </u>
          <u>
            <seg>
              När vi har fått ordning på det kan vi gå vidare och börja se
              över hur vi kan få större rättvisa och större likformighet i fastighetsbeskattningen.
              Så det så!
            </seg>
          </u>
          <note type="speaker">
            Anf. 173 ANNICKA ENGBLOM (m):
          </note>
          <note>
            Herr talman! Skatteutskottets betänkande nr 23 behandlar motioner
            från den allmänna motionstiden om beskattning av företag, kapital
            och fastighet. Det är i runda slängar 80 motioner. Till betänkandet
            har lämnats tre reservationer och fem särskilda yttranden.
          </note>
          <u>
            <seg>
              Det är många förslag som presenteras i motionerna. Som tidigare
              noterats är det roligt att konstatera att 80 procent av motionerna
              kommer från allianspartierna. Det är uppenbart att företagares
              villkor och tillvaro är något som verkligen engagerar allianspartierna.
              De flesta av förslagen i motionerna är både framsynta och framåtsyftande.
            </seg>
          </u>
          <u>
            <seg>
              Trots det avstyrks de i gängse termer i formell mening. Det görs
              i huvudsak av den anledningen att det pågår ett väldigt intensivt
              arbete i Finansdepartementet med just de här frågorna.
            </seg>
          </u>
          <u>
            <seg>
              Regeringen har tillsatt ett flertal utredningar som ska belysa
              flera av de förslag som lyfts fram i motionerna.
            </seg>
          </u>
          <u>
            <seg>
              Jag kommer att debattera företag och kapital. Fastighetsfrågorna
              kommer min käre kollega Fredrik Schulte att debattera. Det finns
              därför tillfälle för både Raimo Pärssinen och Helena Leander att
              ta en ytterligare runda om dessa väldigt intressanta frågor.
            </seg>
          </u>
          <u>
            <seg>
              Herr talman! I sin motion och i sin reservation skriver Socialdemokraterna
              att det skattemässigt inte ska spela någon roll om inkomsten kommer
              från lön eller näringsverksamhet.
            </seg>
          </u>
          <u>
            <seg>
              Här skiljer vi oss lite åt. Det är självklart skillnad på att
              vara arbetstagare och företagare. Företagaren är inte ett streck
              i statistiken. Man är inte en mjölkko vars första uppgift är att
              leverera in skatter till det offentliga systemet. Nej, en företagare
              är en människa av kött och blod, en människa som tar stora personliga
              risker för att driva sitt företag med en idé, produkt eller tjänst.
              Det är skillnad på att vara företagare och anställd. Här skiljer
              vi oss som sagt åt.
            </seg>
          </u>
          <u>
            <seg>
              Herr talman! Människor som funderar på att starta ett företag
              är av olika slag. Vi har de oövervinnerliga entreprenörerna som
              frustande av entusiasm driver sina idéer även om alla runt omkring
              dem tycker att de är ganska tokiga.
            </seg>
          </u>
          <u>
            <seg>
              Det finns privat- och offentliganställda som tror att det finns
              bättre sätt att driva den egna verksamheten, men tvekar att ge
              upp jobbet och tryggheten för en mer osäker tillvaro som företagare.
            </seg>
          </u>
          <u>
            <seg>
              Det finns forskare på universitet eller högskola som har en briljant
              uppfinning men som tyvärr inte riktigt vet hur landvinningen ska
              kunna kommersialiseras.
            </seg>
          </u>
          <u>
            <seg>
              Ett företagande genomgår olika stadier från nystart till utveckling.
              I nystartsskedet kan man identifiera ett antal olika faktorer
              som har avgörande betydelse för företagets start och utveckling.
              Några av dessa är startkapital, regelkrångel och trygghetssystem.
            </seg>
          </u>
          <u>
            <seg>
              Många av de motioner som vi har att behandla i betänkandet handlar
              om just detta. De handlar om att skapa bättre villkor för entreprenörskapande,
              företagande, innovationer och investeringar som ska ge en grund
              för arbetslinjen en varaktigt ökad sysselsättning och utvecklingskraft
              i hela landet.
            </seg>
          </u>
          <u>
            <seg>
              Herr talman! För att ett företag ska kunna etableras krävs ett
              rörelsekapital. Ofta krävs även vissa medel till investeringar.
              Det är ibland svårt för potentiella företag att få tillgång till
              riskvilligt kapital. Det handlar många av motionerna i betänkandet
              om.
            </seg>
          </u>
          <u>
            <seg>
              Åtgärder har redan vidtagits av alliansregeringen för att förbättra
              tillgången till riskkapital som till exempel avskaffandet av förmögenhetsskatten.
              Lån som Almi och andra offentliga aktörer kan ge har självklart
              också betydelse, särskilt när de ordinarie finansiella marknaderna
              inte fungerar.
            </seg>
          </u>
          <u>
            <seg>
              Statens roll som långivare till näringslivet bör ske med eftertänksamhet
              och i begränsad omfattning. Det är i grunden inte statens uppgift
              att ta risker i det privata näringslivet med skattebetalarnas
              pengar.
            </seg>
          </u>
          <u>
            <seg>
              Utgångspunkten bör vara att kapital för start av nya företag
              ska komma från privata finansiärer friends, fools and family eller
              riskkapitalister och banker.
            </seg>
          </u>
          <u>
            <seg>
              I december 2007 tillsatte regeringen en utredning om statliga
              finansieringsinsatser för nya stora och medelstora företag. Under
              2008 beslutade regeringen om en utredning om just skatteincitament
              för investeringar till mindre företag. Till detta har regeringen
              lagt fram en mängd förslag som inte bara gynnar nystartsföretagandet
              och småföretagandet utan också företagandet i stort.
            </seg>
          </u>
          <u>
            <seg>
              Förmögenhetsskatten har jag nämnt. Vi har jobbskatteavdraget
              som givetvis också gynnar företagarna. Vi har den sänkta bolagsskatten.
              Vi har förbättring av 3:12-regler. Vi har momsredovisningsperioden.
              Dessutom pågår ett intensivt arbete på EU-nivå när det gäller
              bolagsskattebaser och moms.
            </seg>
          </u>
          <u>
            <seg>
              Herr talman! Vi ser i dag en historiskt stor nedgång på kort
              tid på världsmarknaden, men också i svensk exportindustri. Nedgången
              har följts av stora varsel och ökad arbetslöshet i Sverige när
              industrins huvudmarknader världen över tvärbromsar.
            </seg>
          </u>
          <u>
            <seg>
              Den svenska riksbanken har sänkt styrräntan till en rekordlåg
              nivå på 1 procent för att försöka hindra och lindra lågkonjunkturen.
            </seg>
          </u>
          <u>
            <seg>
              I USA godkände kongressen över 6 500 miljarder kronor i ett krispaket
              för att rädda banker, jobb och företag.
            </seg>
          </u>
          <u>
            <seg>
              I Tyskland röstade parlamentet igenom 540 miljarder kronor i
              ett krispaket med stora skattesänkningar. Märk väl: I Tyskland
              har vi en koalitionsregering där socialdemokraterna ingår.
            </seg>
          </u>
          <u>
            <seg>
              Även Sveriges riksdag har beslutat om viktiga åtgärder, men fler
              satsningar kan självklart bli nödvändiga under kristiden.
            </seg>
          </u>
          <u>
            <seg>
              Alla reformer måste prövas mot de offentliga finanserna och samhällsekonomin.
              Finanskrisen har ökat osäkerheten om den framtida utvecklingen
              och därmed svårigheten att bedöma budgetutrymmet.
            </seg>
          </u>
          <u>
            <seg>
              I vilken omfattning och vid vilken tidpunkt olika reformer kan
              genomföras är således för tidigt att avgöra.
            </seg>
          </u>
          <u>
            <seg>
              Ljuset är på. Regeringen är hemma. Det sker väldigt mycket arbete
              på andra sidan vattnet.
            </seg>
          </u>
          <note>
            Jag yrkar bifall till förslagen i skatteutskottets betänkande
            nr 23.
          </note>
          <note type="speaker">
            Anf. 174 RAIMO PÄRSSINEN (s) replik:
          </note>
          <u>
            <seg>
              Herr talman! Annicka Engblom säger att det är skillnad på en
              företagare och en anställd. En företagare är faktiskt av kött
              och blod men det är vi ju allihop.
            </seg>
          </u>
          <u>
            <seg>
              Utifrån det försökte Annicka Engblom resonera kring att det kanske
              inte behövs någon likformighet i skattesystemet. Då måste jag
              fråga igen jag har frågat tidigare, men jag kanske kan få ett
              tydligare svar den här gången:
            </seg>
          </u>
          <u>
            <seg>
              Säger nu Annicka Engblom och den moderatledda majoriteten här
              i kammaren öppet och tydligt att man går ifrån ambitionen att
              ha ett likformigt skattesystem?
            </seg>
          </u>
          <u>
            <seg>
              Det hedrar Annicka Engblom att hon tog upp frågan om jobbkrisen.
              Det är något som det egentligen borde resoneras om i varje debatt.
              Den ramlar över oss. Det handlar inte om varsel nu utan om rena
              uppsägningar. Fram emot sommaren är det ytterligare 100 000 som
              kommer att gå ut i arbetslöshet. Prognoserna späds på hela tiden.
              Vi kanske inte pratar om 10 procents arbetslöshet till 2010 utan
              10 procents arbetslöshet under 2009. Det är oerhört viktiga och
              angelägna frågor.
            </seg>
          </u>
          <u>
            <seg>
              Ni har ju gjort skatteförändringen med jobbskatteavdraget som
              slår ojämlikt och sagt att det ger jobb. Ni har sänkt andra skatter
              som ger jobb. Kommer det nu ett nytt paket med skattesänkningar
              som ska ge fler jobb?
            </seg>
          </u>
          <u>
            <seg>
              Vad händer med intäkterna till dem som har de offentliga jobben?
              Kommer ni att lämna dem därhän så att jobbkrisen späds på?
            </seg>
          </u>
          <u>
            <seg>
              Jag vill ställa en knepig fråga.
            </seg>
          </u>
          <u>
            <seg>
              På s. 26 i betänkandet skriver ni att en utredare ska ta fram
              ett förslag och oavsett om de negativa aspekterna överväger ska
              man ta fram en lagtext om det.
            </seg>
          </u>
          <note type="speaker">
            Anf. 175 ANNICKA ENGBLOM (m) replik:
          </note>
          <u>
            <seg>
              Herr talman! Vi backar lite till det anförande som Raimo Pärssinen
              höll före mig här i talarstolen. Det är lite märkligt att han
              drog upp att alla motioner som ju är väldigt positiva och framåtsyftande,
              som jag sade om skattesänkningar lades fram när de lades fram
              trots att det var nedgång.
            </seg>
          </u>
          <u>
            <seg>
              Raimo Pärssinen vet mycket väl att allmänna motionstiden var
              före den ekonomiska djupdykning som skedde därefter.
            </seg>
          </u>
          <u>
            <seg>
              Jag tror inte i min vildaste fantasi att ens Raimo Pärssinen
              hade kunnat förutse den kraftiga nedgång som har skett därefter
              om han inte har tillgång till en alldeles särskild kristallkula.
            </seg>
          </u>
          <u>
            <seg>
              Vi delar oron inför utvecklingen på arbetsmarknaden. Därför är
              det intressant hur framför allt Socialdemokraterna lägger fram
              sin skattepolitik. Det finns en sak som ändå bör späda på arbetslösheten
              för en väldigt utsatt grupp, nämligen ungdomarna, som har svårt
              att etablera sig på arbetsmarknaden. Hur kan ni socialdemokrater
              stå här och prata om att ni är oroliga över arbetslösheten när
              ni själva, om ni hade varit i regeringsställning, hade spätt på
              detta? Ni har föreslagit att man ska ta bort vår nedsättning av
              arbetsgivaravgifterna för ungdomarna.
            </seg>
          </u>
          <u>
            <seg>
              Det är en fullkomlig bombmatta av skatter som ni måste genomföra
              för att uppfylla ert löftesmaskineri. Det skulle vara väldigt
              intressant att höra vad det gör både för arbetsmarknaden och för
              företagarna. Det är inte företagarvänligt.
            </seg>
          </u>
          <note type="speaker">
            Anf. 176 RAIMO PÄRSSINEN (s) replik:
          </note>
          <u>
            <seg>
              Herr talman! Skillnaden är ganska enkel, Annicka Engblom. Det
              som ni gör generellt när det gäller ungdomar som redan är anställda
              är att ni ger en liten gratifikation till arbetsgivarna, medan
              vi vill vidta selektiva åtgärder. Vi vill rikta pengarna till
              och investera i de ungdomar som behöver det bäst. Det är en mycket
              bättre åtgärd som fungerar.
            </seg>
          </u>
          <u>
            <seg>
              Trots den högkonjunktur som vi hade var det närmare 100 000 ungdomar
              som inte kom ut på arbetsmarknaden. Där måste man sätta kraft.
              Detta måste verkligen bli ett prioriterat område. Men ni sprätter
              bara ut pengarna och säger: Titta vad många jobb det här gav.
            </seg>
          </u>
          <u>
            <seg>
              Nu när lågkonjunkturen kommer står vi där. Men då har vi mycket
              mindre riktade resurser. Vi vill investera i en starkare utbildningslinje.
              Vi vill investera i gröna jobb. Vi vill investera i välfärdsjobben.
            </seg>
          </u>
          <u>
            <seg>
              Nog är det väl bättre, Annicka Engblom, att man låter kommunerna
              få lite hjälp så att de slipper säga upp sjuksyrrorna, vårdbiträdena
              och så vidare? Är det inte det som vi måste värna om välfärdslinjen
              som är fundamentet i den socialdemokratiska modellen och i den
              nordiska modellen och som är utjämnande? Men ni sprätter ut pengarna.
            </seg>
          </u>
          <u>
            <seg>
              När vi vill återföra detta till en linje som innebär att man
              satsar på välfärdsjobben, investerar i människor och investerar
              i kunskap, då säger ni att vi drar i gång sedelpressarna. Men
              vem var det som hade sedelpressar tidigare när ni vräkte ut dessa
              skattesänkningar som liksom nu gjorde att vi får mycket sämre
              förutsättningar?
            </seg>
          </u>
          <u>
            <seg>
              Sedan kan man säga att det var Socialdemokraternas fel. Men det
              är ni som har genomfört dessa skattesänkningar.
            </seg>
          </u>
          <u>
            <seg>
              Era kompisar sitter nu med Centerpartiet i Gävleborg och funderar
              på hur de ska klara detta. De säger precis samma sak som jag:
              Nu måste staten ställa upp.
            </seg>
          </u>
          <note type="speaker">
            Anf. 177 ANNICKA ENGBLOM (m) replik:
          </note>
          <u>
            <seg>
              Herr talman! En klok man sade till mig en gång: Med hög och tydlig
              röst kan man övervinna oceaner av okunskap, både sin egen och
              andras.
            </seg>
          </u>
          <u>
            <seg>
              Det äger kanske sin tydlighet här.
            </seg>
          </u>
          <u>
            <seg>
              Jag ska också avslöja en annan hemlighet för kammaren, nämligen
              att Raimo Pärssinen har lovat att han ska försöka reta upp mig
              i kväll. Det tyckte han skulle vara roligt att göra i en debatt
              när vi äntligen träffas så här finskugrier emellan med finskt
              påbrå och ungerskt påbrå. Jag är ledsen, Raimo Pärssinen, men
              det lyckas inte riktigt i kväll.
            </seg>
          </u>
          <u>
            <seg>
              I sin första replik ställer Raimo Pärssinen frågan om likformigheten
              och efterlyser den i regeringens förslag. I nästa replik lyfter
              han fram just hur Socialdemokraterna tänker lösa arbetslösheten.
              Det ska man göra med selektiva åtgärder. Är det att likställa
              med likformighet?
            </seg>
          </u>
          <u>
            <seg>
              I alla lägen strävar givetvis både ni och vi efter den överenskommelse
              som vi faktiskt träffade under den förra krisen på 90-talet, nämligen
              att det ska vara så stor likformighet i skattesystemen som möjligt.
              Men varken ni eller vi är främmande för att när det behövs särskilda
              åtgärder, stimulansåtgärder, kan det vara nödvändigt när det gäller
              den politiska inriktningen. Ni kallar det för bidrag. Vi kallar
              det för stimulansåtgärder och avdrag. Där finns den stora skillnaden
              mellan oss. Men ljuset i tunneln finns.
            </seg>
          </u>
          <u>
            <seg>
              Dagens Industri vittnade för en vecka sedan om att fler småföretag
              än någonsin har startat inom två olika businessområden, och det
              under lågkonjunkturen. Det är inom hemnära tjänster och inom nöjes-
              och reklambranschen. Orsaken till detta är skatterabatter och
              regeringens skattesänkningar.
            </seg>
          </u>
          <note>
            I detta anförande instämde Fredrik Schulte (m).
          </note>
          <note type="speaker">
            Anf. 178 STAFFAN DANIELSSON (c):
          </note>
          <u>
            <seg>
              Herr talman! Alliansregeringen gick till val på att minska utanförskapet
              i Sverige genom en stark och målmedveten satsning på åtgärder
              för att få fler människor i arbete och på att fler företag skulle
              startas och växa.
            </seg>
          </u>
          <u>
            <seg>
              Bättre villkor för entreprenörskap, företagande, investeringar
              och innovationer ska ge en varaktig grund för ökad sysselsättning
              och utvecklingskraft i hela landet.
            </seg>
          </u>
          <u>
            <seg>
              Skatterna har sänkts i väsentlig grad för både löntagare och
              företag, vilket tillsammans med justeringar i socialförsäkringssystemet
              och andra åtgärder givit goda resultat så att runt 200 000 fler
              människor har kommit i arbete.
            </seg>
          </u>
          <u>
            <seg>
              Den förra socialdemokratiska regeringen tog bort beskattningen
              på arv och gåvor, vilken fortfarande används i en hel del andra
              länder. Men detta gjordes med stöd av de borgerliga partierna.
            </seg>
          </u>
          <u>
            <seg>
              Alliansregeringen har tagit bort förmögenhetsskatten, vilket
              de allra flesta länder i världen också gjort på grund av dess
              negativa effekter i olika avseenden i en värld där kapital så
              lätt flyttar över gränserna. Tyvärr skedde det utan stöd av Socialdemokraterna
              trots att de närt tanken rätt länge.
            </seg>
          </u>
          <u>
            <seg>
              Trots att oppositionen rasat mot att låg- och medelinkomsttagarna
              nu har en eller två tusenlappar mer i plånboken varje månad har
              man i efterhand valt att acceptera merparten av skattesänkningarna,
              och det tycker jag ändå är bra.
            </seg>
          </u>
          <u>
            <seg>
              Jag vet inte om Raimo Pärssinens anförande innebär att Socialdemokraterna
              nu i denna lågkonjunktur vill höja skatterna kraftigt igen för
              låg- och medelinkomsttagarna. Jag skulle i så fall se fram mot
              en valkampanj hösten 2010 där vi möts och ni vill återställa dem
              och vi står fast vid dem.
            </seg>
          </u>
          <u>
            <seg>
              Jag tyckte att Helena Leanders inlägg i denna fråga var intressant
              och balanserat.
            </seg>
          </u>
          <u>
            <seg>
              Nu har USA och världen utan alliansregeringens förskyllan drabbats
              av en djup finanskris och lågkonjunktur. Arbetslösheten ökar,
              och krisinsatser genomförs över världen, så även i Sverige. Jag
              tycker att alliansregeringen agerar starkt och omdömesgillt. Jag
              uppfattar att även svenska folket reagerar så.
            </seg>
          </u>
          <u>
            <seg>
              Minskar nu behovet av alliansregeringens politik för fler jobb
              och fler företag? Självfallet gör det inte det. Tvärtom blir den
              politiken ännu viktigare även om målet nu när arbetslösheten på
              grund av krisen växer måste ändras till att bryta ökningen genom
              att näringslivet i Sverige ökar sin relativa konkurrenskraft genom
              fortsatt enklare regelverk och väl avpassade skatter och stimulanser.
            </seg>
          </u>
          <u>
            <seg>
              Centerpartiet lägger, som alla vet, mycket stor vikt vid att
              skattesänkningar riktas till låg- och medelinkomsttagare och till
              de mindre företagen, och vi är glada över att se att detta har
              förverkligats i alliansregeringens politik.
            </seg>
          </u>
          <u>
            <seg>
              Dagens debatt handlar mot denna bakgrund om ett antal motioner
              om beskattning, och jag ska kommentera några av de områden som
              behandlas, där utskottet avstyrker samtliga motioner, vilket är
              brukligt. Motionerna är dock i många fall intressanta och tänkvärda,
              och utskottet hänvisar rätt ofta till att regeringen arbetar med
              och utreder en hel del av dessa frågor.
            </seg>
          </u>
          <u>
            <seg>
              Låt mig som ett exempel på detta nämna att beskattningen av sparande
              ska ses över, liksom finansieringsinsatser för nya små och medelstora
              företag samt åtgärder för att stimulera investeringar i dessa
              företag.
            </seg>
          </u>
          <u>
            <seg>
              Herr talman! Både den tidigare socialdemokratiska regeringen
              och sedan i betydande grad alliansregeringen har lindrat beskattningen
              för fåmansföretag så att en större del av inkomsten kan beskattas
              under kapital i stället för under tjänst. Utskottet redovisar
              i stor enighet att det finns ytterligare åtgärder att vidta, vilket
              jag tycker är positivt.
            </seg>
          </u>
          <u>
            <seg>
              Fastighetsbeskattningen behandlas självfallet i det här betänkandet.
              Som väl alla minns var fastighetsskatten väsentligt högre innan
              Allians för Sverige reformerade den beskattningen och ersatte
              skatten med en kommunal fastighetsavgift på 0,75 procent av taxeringsvärdet,
              i dag med ett takbelopp på 6 363 kronor. Socialdemokraterna har
              i allt väsentligt efter sedvanlig massiv kritik i inledningsskedet
              valt att acceptera alliansreformen. Det hälsar jag självfallet
              med tillfredsställelse.
            </seg>
          </u>
          <u>
            <seg>
              Det finns motionsförslag om att helt slopa fastighetstaxeringen.
              Utskottet bejakar inte det bland annat eftersom det leder till
              en lägre fastighetsskatt för fastigheter som inte uppnår maxbeloppet.
            </seg>
          </u>
          <u>
            <seg>
              En annan aktuell diskussion som föranlett motioner är den om
              att icke bebyggda tomter eller tomter med småhus under byggnad
              har en fastighetsskatt på 1 procent och inget takbelopp. Detta
              kan även gälla för arrenderade tomter. Effekterna kan bli höga
              skattekostnader. Här hänvisar utskottet till att regeringen avser
              att återkomma till riksdagen med förslag just för att lösa dessa
              problem, vilket jag välkomnar.
            </seg>
          </u>
          <u>
            <seg>
              Herr talman! En sista fråga som jag vill kommentera är den om
              hur statliga ersättningar till skogsägare för intrång genom till
              exempel naturvårdsavtal ska behandlas. I dag måste markägaren
              tåla ett så kallat toleransavdrag på nivån 5 procent när ersättning
              för ett statligt intrång ska erhållas. Detta är mycket tveksamt
              eftersom staten vill skydda marken. Det är bra att en utredning
              i sitt förslag sagt att detta avdrag från ersättningen inte längre
              ska göras. Vad gäller de motioner som föreligger här och där samma
              sak föreslås hänvisar utskottet till att regeringen bereder frågan.
            </seg>
          </u>
          <u>
            <seg>
              Mot denna bakgrund är det rätt märkligt att den statliga myndigheten
              Skogsstyrelsen beslutat att i stället öka toleransavdraget till
              10 procent. Jag utgår från att regeringen granskar även detta.
            </seg>
          </u>
          <note>
            Med detta, herr talman, yrkar jag bifall till utskottets förslag
            i betänkandet och avslag på samtliga reservationer.
          </note>
          <note>
            I detta anförande instämde Jörgen Johansson och Karin Nilsson
            (båda c).
          </note>
          <note type="speaker">
            Anf. 179 RAIMO PÄRSSINEN (s) replik:
          </note>
          <u>
            <seg>
              Herr talman! Jag tänker fråga Staffan Danielsson om valrörelsen
              2010. Låt säga att vi då möts, även om vi kommer från olika valkretsar.
              Om jobbkrisen fördjupas och arbetslösheten stiger kraftigt och
              så vidare och kommunerna är tvungna att skära ned skulle Staffan
              Danielsson och Centerpartiet då kunna säga att det behövs förstärkningar
              av de offentliga inkomsterna det vill säga en justering av skatterna
              uppåt för att kunna klara välfärden? Det är min första fråga.
            </seg>
          </u>
          <u>
            <seg>
              Om man inbillar sig, tror, att det går att fortsätta på linjen
              att sänka skatter och att samtidigt klara de åtaganden som behövs
              och de behov som vi vet finns bland gamla och unga måste jag säga
              att det inte går ihop. Jag tycker därför att min fråga till Staffan
              Danielsson är en klar, tydlig och enkel fråga.
            </seg>
          </u>
          <u>
            <seg>
              Jag måste också fråga om den text som jag i replikskiftet med
              Annicka Engblom slarvade bort. På s. 26 i betänkandet skriver
              majoriteten att i september 2008 tillsattes utredningen om skatteincitament
              för gåvor till forskning och ideell verksamhet. Längre ned på
              samma sida skriver man: Utredaren ska bedöma om fördelarna med
              en ordning med skatteincitament överväger nackdelarna. Även om
              utredaren bedömer att nackdelarna överväger fördelarna ska emellertid
              ett förslag med författningstext om sådana incitament utarbetas.
            </seg>
          </u>
          <u>
            <seg>
              Det är ganska ovanligt att skriva så. Även om det visar sig vara
              ett dåligt förslag ska man alltså ta fram en lagstiftning om detta.
              Vad beror det på?
            </seg>
          </u>
          <note type="speaker">
            Anf. 180 STAFFAN DANIELSSON (c) replik:
          </note>
          <u>
            <seg>
              Herr talman! Ja, Raimo Pärssinen, det är alliansregeringen som
              har genomfört skattesänkningar för låg- och medelinkomsttagarna
              i Sverige, och Socialdemokraterna i Sveriges riksdag har i allt
              väsentligt accepterat de skattesänkningarna. Det tycker jag är
              väldigt bra. En gemensam grund är alltså att vi tycker att det
              är bra med de 1 000 eller 1 500 kronor mer i fickan som medborgarna
              nu har varje månad.
            </seg>
          </u>
          <u>
            <seg>
              Jag tror inte att bästa sättet att lotsa Sverige ur krisen är
              att höja skatterna för vanligt folk och för företag, utan jag
              tror att det är bättre att kunna konkurrera med omvärlden och
              att öka sysselsättningen och jobben så fort det är möjligt sedan
              när det efter den här krisen tar fart igen. I extrema lägen kan
              man alltså även diskutera skattehöjningar. Men vi går till val
              på den politik som vi har genomfört. Sedan får vi se hur läget
              är 2010.
            </seg>
          </u>
          <u>
            <seg>
              Jag hoppas verkligen att Barack Obamas insatser i USA och alliansregeringens
              insatser i Sverige leder till att den här lågkonjunkturen bryts
              och att vi återigen kan få i gång jobben och företagen. Som jag
              tidigare sagt: Om alliansregeringens politik var viktig i valet
              2006 så är det ännu viktigare att nu när det är lågkonjunktur
              få i gång företag och jobb; det är en riktig politik.
            </seg>
          </u>
          <u>
            <seg>
              Raimo Pärssinen hävdade i ett tidigare inlägg likformighet i
              fråga om skatterna och även för företagen. Det är vi överens om.
              Jag kan väl ge Socialdemokraterna erkänsla som ju gick ifrån likformigheten
              och hade ett 5-procentigt skatteavdrag för småföretag beträffande
              arbetsgivaravgiften. Sådan icke-likformighet tycker jag ibland
              kan vara intressant att diskutera. När det gäller utformningen
              har vi en variant, men principen att i sådana här lägen kunna
              vara praktisk, utifrån en given grundmodell är bra, tycker jag.
            </seg>
          </u>
          <note type="speaker">
            Anf. 181 RAIMO PÄRSSINEN (s) replik:
          </note>
          <u>
            <seg>
              Herr talman! Kanske skulle Staffan Danielsson kunna tänka sig
              att vi hamnar i samma svåra läge som förra gången det begav sig,
              1994, då vi tillsammans med Centerpartiet genomförde förändringar
              för att få landet på fötter igen. Däri ingår naturligtvis att
              säkra välfärdens kärna. Självfallet ingår då också att se över
              vilka intäkter som finns.
            </seg>
          </u>
          <u>
            <seg>
              Precis som sagts tidigare i debatten här gäller det att gasa
              och bromsa på rätt sätt. Om vi skulle ha den stora lyckan med
              oss i valet kommer vi att jobba för en minskning av effekterna
              av jobbskatteavdraget därför att vi vill ha ett likformigt skattesystem.
              Men vägen dit är lång eftersom ni har gjort så kraftiga skattesänkningar.
            </seg>
          </u>
          <u>
            <seg>
              Frågan blir därför om Staffan Danielsson tror att man i en så
              här djup kris kan klara välfärden utan att behöva justera någon
              skatt uppåt och om han tror att ni kan gå till val på nya skattesänkningar
              nu när man ser att kommunerna också måste säga upp folk. Krisen
              har övergått till en riktig jobbkris, först på den privata sidan
              och nu också på den offentliga sidan.
            </seg>
          </u>
          <u>
            <seg>
              Som jag tidigare sagt: Staffan Danielssons partivänner i Gävleborg
              ser landstingets behov. Någonting måste till; det krävs mer resurser.
              För att klara av det gemensamt krävs det naturligtvis att vi är
              beredda att diskutera justeringar på skattesidan. Något annat
              är orimligt. Jag tror visst att andra centerpartister skulle ställa
              upp på det. Men att förena hög välfärd med mycket lägre skatter
              håller inte; det går inte. Det vet vi, och det vet också Staffan
              Danielsson. Det vore tacknämligt om han också kunde säga: Ja,
              vi kan komma i det läget att vi måste höja skatterna om krisen
              över oss är alldeles för djup.
            </seg>
          </u>
          <note type="speaker">
            Anf. 182 STAFFAN DANIELSSON (c) replik:
          </note>
          <u>
            <seg>
              Herr talman! Jag utesluter inte att det i extrema lägen kan behövas
              riktade skattehöjningar.
            </seg>
          </u>
          <u>
            <seg>
              Jag ska svara på Raimo Pärssinens fråga om gåvor till forskningen
              och så vidare, något som ska utredas. Som Raimo Pärssinen säger
              är direktivet att utredningen ska visa på för- och nackdelar och
              återkomma med förslag till författningstext. Sedan ska det beredas
              av regeringen och remissbehandlas. Det är alltså rätt citerat.
            </seg>
          </u>
          <u>
            <seg>
              Statens budget handlar om inkomster, Raimo Pärssinen, och om
              utgifter. Det är viktigt att ha inkomster då, genom att vi har
              många i jobb och få i utanförskap, genom att arbetslinjen gäller,
              genom att klara lågkonjunkturen och genom rimliga och väl avvägda
              skatter.
            </seg>
          </u>
          <u>
            <seg>
              Men det handlar också om att ha utgifter under kontroll. Och
              det är klart, om man i ett krisläge öser på med utgifter vi får
              ju förslag från Socialdemokraterna varje dag och vecka här med
              väldigt stora belopp för än det ena, än det andra då kan behovet
              bli, om man tar i för mycket, att man måste höja skatterna. Sedan
              är jag rädd för att Sverige i den här konjunkturen kan komma in
              i en dålig cirkel. Jag tror inte att det är lösningen, utan lösningen
              är att ge utrymme för folk att konsumera, för företagen att kunna
              konkurrera, att satsa på krisåtgärder men att ha lite is i magen.
              Jag ser fram emot de balanserade förslag som regeringen kommer
              att lägga fram här i riksdagen den 15 april.
            </seg>
          </u>
          <u>
            <seg>
              Jag noterar att Raimo Pärssinen har varit väldigt tydlig här
              med att det som Sverige behöver mest av allt just nu är rejäla
              skattehöjningar, på vanligt folk, på låg- och medelinkomsttagare,
              på småföretag och kanske på storföretag. Den medicinen tror jag
              inte är den bästa för Sverige i en allvarlig kris då vi måste
              få hjulen att snurra. Jag rekommenderar medborgarna att gärna
              rösta på alliansen, och kanske på Centerpartiet.
            </seg>
          </u>
          <note type="speaker">
            Anf. 183 GUNNAR ANDRÉN (fp):
          </note>
          <u>
            <seg>
              Fru talman! Så här dags i den intressanta debatten om allmänna
              motioner om beskattning av företag, kapital och fastigheter finner
              jag att det är dags för en liten dikt, tagen ur minnet. Den är
              skriven av den kände författaren Alf Henrikson, signaturen H i
              Dagens Nyheter. Den heter tror jag Journalisten , och var, som
              jag minns det, införd i tidningen Pressens Tidning, som jag en
              gång var chefredaktör för. Den lyder så här, apropå detta om perfektionism
              som vi diskuterar här, skatteteknisk perfektionism:
            </seg>
          </u>
          <u>
            <seg>
              Fru talman! Det här är en klokskap som Alf Henrikson visar och
              som gäller väldigt många områden. Jag tror att det är väldigt
              viktigt att man funderar på: Är den här regeringens skattepolitik
              den optimala? Det kan man kanske tycka. Är oppositionens den optimala?
              Ja, det kan man säkert också tycka. Men jag tror ändå att man
              måste vara beredd att inse att samhället är under utveckling och
              att vi därför alltid måste vara beredda att vidta förändringar
              i skattesystemet, också när det gäller företag, kapital och fastigheter.
            </seg>
          </u>
          <u>
            <seg>
              Jag skulle kunna tala väldigt länge om bostadsbeskattningen,
              som jag vet att Fredrik Schulte kommer att gå närmare in på sedan.
              Jag ska avstå från det. Jag ska bara notera att det inte finns
              något område, vill jag påstå, där det har skett sådana radikala
              förändringar i förhållande till hur det hade varit om vi hade
              haft kvar den tidigare majoriteten. För då hade, fru talman det
              kan man läsa i Pär Nuders sista budget skattetrycket i bostadsbeskattningen
              varit ungefär 6, 7 eller 8 miljarder högre än det är nu. Det är
              väldigt mycket. Man ska komma ihåg att en del av de här pengarna
              och skatterna inte bara gällde villaägare, utan man hade då också
              genomfört 2007 års väldigt stora reform när det gäller fastställandet
              av taxeringsvärden för flerbostadshus. Det är fråga om flera hundratals
              kronor per månad för väldigt många människor.
            </seg>
          </u>
          <u>
            <seg>
              Jag lämnar bostadsbeskattningen. Jag tror aldrig att vi kommer
              att få uppleva någonting liknande som den skenande beskattning
              av vanliga människors boende som vi upplevde de sista åren där.
            </seg>
          </u>
          <u>
            <seg>
              Det andra jag skulle vilja tala om är skattefusket, också på
              de här områdena. Det diskuteras ju nu mycket om de 133 miljarderna
              och vad det är för någonting. Ja, ibland kan man få intrycket
              att alla dessa 133 miljarder uppstod den 6 oktober 2006, då det
              var regeringsskifte. Men så är det ju inte. Jag tycker att vi
              alla ska vara besjälade av att begränsa de här skattefelen och
              det här skattefusket, men jag ogillar det höga tonläge som ibland
              förekommer från oppositionen, som om inte deras skattepolitik,
              före den 6 oktober 2006, åtminstone delvis skulle ha bidragit
              till det här.
            </seg>
          </u>
          <u>
            <seg>
              I dessa dagar ser vi olika exempel på hur hög etik och moral
              kan vara. Jag tror för min del att det allvarligaste när det gäller
              skattefel eller skattefiffel är det moraliska haveri som det här
              representerar, därför att det hotar dem som är ärliga människor.
              Det är det som är det verkligt bekymmersamma med skattefelen,
              inte i första hand att staten går miste om ett antal miljarder.
              Det är det moraliska haveriet som de här 133 miljarderna representerar,
              och vi har alla, från alla partier, skyldighet att se till att
              minska det haveriet.
            </seg>
          </u>
          <u>
            <seg>
              Fru talman! Jag ska säga lite om de allmänna skatteprinciperna.
              De finns egentligen väl formulerade på s. 10 och 11 i det här
              betänkandet, som åhörarna rekommenderas att läsa i den mån de
              inte har gjort det redan. Jag ska läsa innantill: En av skattesystemets
              grundpelare är principen om likformig beskattning. Detta innebär
              i princip att beskattningen inom varje skatteslag ska vara enhetlig
              och utan undantag. En likformighetsprincip ligger till grund för
              den jämförelsenorm som används för att avgöra bl.a. i vad mån
              skatteregler innebär ett samhälleligt stöd till företag och hushåll
              som redovisas på statsbudgetens inkomstsida. Sedan diskuteras
              mera om denna likformighetsprincip.
            </seg>
          </u>
          <u>
            <seg>
              Jag tror för min del att om det är någonting som vi kan fundera
              på är det om likformighetsprincipen fungerade väl tidigare också.
              Jag säger inte att den är perfekt nu heller, men enligt mitt förmenande
              var det så många undantag från den här principen att det blev
              en del i det haveri som jag har talat om tidigare, nämligen att
              man sökte sig alla möjligheter att komma förbi den likformighetsprincip
              som vi alla ställer upp bakom.
            </seg>
          </u>
          <u>
            <seg>
              De fem skatteprinciper som vägleder den här regeringens skattepolitik
              finns väl redovisade på s. 5. Skattereglerna ska utformas så att
              de kan finansiera de offentliga utgifterna på ett hållbart sätt,
              det som Raimo Pärssinen väl talade om i sitt första inlägg. De
              ska vara generella. Existerande särregler ska alltid prövas.
            </seg>
          </u>
          <u>
            <seg>
              De ska vara förenliga med ett rättsligt EG-perspektiv. Det var
              uppe i en annan debatt här, och Laila Bjurling ondgjorde sig över
              att vissa skatteregler när det gäller hushållsnära tjänster kanske
              inte överensstämmer exakt. Bland annat gäller det att få göra
              avdrag i andra länder. Det har jag sagt ofta: Detta är inte i
              överensstämmelse med syftet med den här reformen, men det är en
              följd av att vi är anslutna till EU. Jag tycker inte att man ska
              vifta bort det och säga att det är någonting som vi absolut ville
              ha, för det var inte själva syftet med reformen. Det är en effekt
              av att vi ska ha ett enhetligt skattesystem där vi inte kan bortse
              ifrån att vi också är en del av Europeiska unionen. Om vi hade
              fått göra detta hade den här regeringen inte lagt in att man ska
              kunna göra avdrag för städning på Riva del Sole eller några andra
              orter.
            </seg>
          </u>
          <u>
            <seg>
              Vidare ska beskattningen ske i nära anslutning till inkomsttillfället.
              Jag tror att det är väldigt viktigt att uppskjuten beskattning
              ska undvikas, för det är också en grund för fiffel och båg.
            </seg>
          </u>
          <u>
            <seg>
              Vidare ska arbetet med att förenkla skattereglerna drivas vidare.
              Jag tycker att det är viktigt att vi håller oss till dessa principer.
            </seg>
          </u>
          <u>
            <seg>
              När jag går igenom utskottsbetänkandet finns det väldigt många
              motioner med goda ambitioner, men de strider nästan allihop mot
              just den här principen om att vi ska undvika särregler. Det finns
              dock en motion av en socialdemokrat som jag tycker är väldigt
              intressant. Det är motion 361 av Johan Löfstrand, där han rekommenderar
              att man ska kunna ha preliminärskatteavdrag också vid aktieförsäljningar.
            </seg>
          </u>
          <u>
            <seg>
              Det tycker jag är ett förslag som man kan överväga i positiv
              anda. Vi har det redan på ränteinkomster. Om det skulle kunna
              göras frivilligt tror jag att det skulle befria väldigt många
              människor från bekymmer med taxeringen och värderingen av aktier.
              Jag tycker att det ligger mycket i det, och om det kommer upp
              igen ska jag försöka arbeta för att den delen utreds. Jag tror
              att det är en plåga för väldigt många människor att man ska försöka
              värdera aktier fram och tillbaka när det finns andra möjligheter
              till detta. Man kunde lika gärna göra preliminärskatteavdraget
              direkt så skulle man slippa ifrån det där.
            </seg>
          </u>
          <u>
            <seg>
              Allra sist vill jag säga två saker. En av de viktigaste sakerna
              som jag var inne på tidigare är att vi får klart med att Skatteverket
              kan göra oannonserade besök hos företag för att klara ut om det
              förekommer skattefiffel. Det är Cecilia Wigström i Göteborg som
              har drivit detta väldigt häftigt, och jag tycker att det är mycket
              bra.
            </seg>
          </u>
          <u>
            <seg>
              Jag har en allra sista fråga, fru talman. Den riktar sig till
              Raimo Pärssinen, eftersom han är företrädare för Socialdemokraterna.
              Men den riktar sig också till skatteutskottets värderade vice
              ordförande Lars Johansson. Jag har ställt frågan så många gånger,
              men jag har aldrig fått något svar på den. Den har varit uppe
              till diskussion i dag också.
            </seg>
          </u>
          <u>
            <seg>
              Det gäller skattesystemet och jobbavdraget. Jag har alltså en
              fråga till Raimo Pärssinen som Lars Johansson inte har besvarat
              trots att jag har ställt den väldigt många gånger. Jag ställer
              den en gång till: Hur många Volvobilar extra säljs det om vi höjer
              skatterna med ungefär 80 miljarder kronor? Hur många nya jobb
              blir det av detta? Ni måste fundera på hur många nya Volvobilar
              sjuksköterskor och andra kan köpa och hur många nya jobb det blir
              i Göteborg och på Volvo om man höjer skatterna för vanligt folk
              med 80 miljarder kronor.
            </seg>
          </u>
          <note>
            I detta anförande instämde Agneta Berliner (fp), Ulf Berg, Annicka
            Engblom och Fredrik Schulte (alla m) samt Staffan Danielsson,
            Jörgen Johansson och Karin Nilsson (alla c).
          </note>
          <note type="speaker">
            Anf. 184 FREDRIK SCHULTE (m):
          </note>
          <u>
            <seg>
              Fru talman! Jag får väl börja med att säga att jag förstår varför
              Raimo Pärssinen inte tog replik på Gunnar Andrén. Det var svåra
              frågor att svara på. Vi får se om jag lyckas locka upp Raimo.
              Jag har nämligen en hel del frågor till honom och hans parti.
            </seg>
          </u>
          <u>
            <seg>
              Jag ska alltså, som Annicka Engblom sade, redogöra lite för Moderaternas
              syn på skattefrågor kopplat till det här med beskattning av fastigheter
              som detta motionsbetänkande delvis behandlar. Vi yrkar avslag
              på samtliga motioner, men detta, fru talman, behöver inte innebära
              att vissa av de kloka idéer som faktiskt finns i ett flertal av
              de här motionerna inte blir verklighet.
            </seg>
          </u>
          <u>
            <seg>
              På två punkter har nämligen regeringen tydligt signalerat att
              man kommer att komma tillbaka till riksdagen med förslag på förändringar.
              Det gäller detta med arrendetomter, där den som arrenderar marken
              betalar den kommunala fastighetsavgiften medan den som arrenderar
              ut marken betalar den gamla statliga fastighetsskatten en ordning
              som kanske inte är fullt rimlig.
            </seg>
          </u>
          <u>
            <seg>
              Vi har också golvet i fastighetsavgiftssystemet, där de fastigheter
              som är taxerade under 50 000 kronor i dag beskattas enligt den
              statliga fastighetsskatten, och då kan vi få en aningen märklig
              situation där ett litet ruckel till fritidshus beskattas med tiotusentals
              kronor, medan villan bredvid beskattas med den kommunala fastighetsavgiften
              på högst 6 300 kronor.
            </seg>
          </u>
          <u>
            <seg>
              Detta är två skönhetsfel som regeringen har sagt att man ska
              återkomma med förändringar kring.
            </seg>
          </u>
          <u>
            <seg>
              Fru talman! Precis som några av mina kolleger från alliansen
              har påpekat har det under alliansens två år vid makten skett en
              hel del väldigt bra och omfattande reformer av beskattningen av
              fastigheter. Vi avvecklade fastighetsskatten för ett år sedan,
              och i den här deklarationen behöver svenska hushåll inte vara
              rädda för att fastighetsskatten kommer att stjäla en väsentligt
              stor del av inkomsten. Man behöver inte vara rädd för att ytterligare
              tiotusentals kronor går till att betala denna orimliga skatt.
              Den är nu avvecklad, och man betalar som mest 6 300 kronor.
            </seg>
          </u>
          <u>
            <seg>
              Vi har inte längre en orimlig skatt som tar en orimligt stor
              del av svenska folkets hushållsinkomster. Vi har inte längre en
              orimlig skatt som är omöjlig att förutse, som kan slå till på
              helt bisarra sätt och tvinga människor från hus och hem. Vi har
              i stället ett balanserat och rättvist sätt att beskatta bostäder,
              och vi är väldigt stolta över att ha genomfört detta.
            </seg>
          </u>
          <u>
            <seg>
              När vi genomförde den här reformen, fru talman, införde vi också
              en ränta på uppskoven. Det var en ny skatt som kanske inte var
              så väldigt populär att införa. Ibland är det så att det som är
              impopulärt ändå måste göras, eftersom det är rätt och ansvarstagande
              att göra det.
            </seg>
          </u>
          <u>
            <seg>
              Det var rätt att införa denna ränta på uppskoven av ett antal
              olika skäl. Precis som Gunnar Andrén har varit inne på är det
              inte rimligt i en alltmer globaliserad värld att vi tillåter människor
              att skjuta upp betalningen av skatten. I en tid när det blir lättare
              och lättare att flytta härifrån och bosätta sig någon annanstans
              blir det också lättare och lättare att undvika att betala den
              uppskjutna skatten.
            </seg>
          </u>
          <u>
            <seg>
              När vi dessutom har en situation med ungefär 200 miljarder i
              fordringar till staten på grund av dessa uppskov kommer vi i en
              situation där vi måste börja jobba ned det och se till att få
              skatter som människor faktiskt betalar. Annars är de ganska meningslösa.
            </seg>
          </u>
          <u>
            <seg>
              Därför var detta det ansvarsfulla att göra.
            </seg>
          </u>
          <u>
            <seg>
              Även om det politiska minnet är kort kan det vara värt att påminna
              sig den debatt som fördes i anslutning till reformeringen av fastighetsskatten.
              Det var många debattörer, inte minst från de partier som sitter
              här till vänster om talarstolen, som påpekade att när vi reformerar
              fastighetsskatten finns det risk för att priserna skjuter i höjden
              och att vi får en fastighetsbubbla.
            </seg>
          </u>
          <u>
            <seg>
              Så skedde inte, och jag tror att det berodde mycket just på den
              här räntan på uppskoven som såg till att priserna inte stack iväg
              för de absolut mest exklusiva och dyra bostadsrätterna och villorna.
            </seg>
          </u>
          <u>
            <seg>
              Framför allt tycker jag att räntan på uppskoven var en rättvis
              finansiering av reformen. Det var en rättvis finansiering därför
              att det innebar att man flyttade över en del av det stora beskattningsok
              som villa- och radhusägare drabbades av till att också omfatta
              bostadsrättsinnehavare.
            </seg>
          </u>
          <u>
            <seg>
              Jag tycker att det är lite märkligt hur Raimo Pärssinen kan stå
              här i riksdagens talarstol och indignerat prata om att vi måste
              ha en mer likformig beskattning av vårt boende när vi tidigare
              hade en situation där villa- och radhusägare kunde betala tiotusentals
              kronor, medan ägarna av bostadsrätterna på Strandvägen kom undan
              med hundralappar. Är det en rättvis och likformig beskattning,
              Raimo Pärssinen?
            </seg>
          </u>
          <u>
            <seg>
              Uppskovsräntan var rättvis också för att det var en rättvis finansiering
              av reformen sett till inkomstgrupperna. När vi gjorde analyserna
              såg vi nämligen att den här räntan väldigt träffsäkert, nästan
              lika träffsäkert som värnskatten, träffar den tiondel av befolkningen
              som har det absolut bäst ställt ekonomiskt.
            </seg>
          </u>
          <u>
            <seg>
              Varför lägger jag då så mycket vikt vid att motivera uppskovsräntan
              och påtala detta? Jo, därför att för inte alltför många dagar
              sedan presenterade Socialdemokraternas ekonomisk-politiska talesman
              Thomas Östros en debattartikel på DN Debatt där han gav, för att
              citera honom, ett tydligt besked till väljarna att de kommer att
              avveckla den här räntan på uppskoven i fall de kommer till makten.
            </seg>
          </u>
          <u>
            <seg>
              Är det här rättvist, Raimo Pärssinen? Är det en politik som är
              rättvis att vi i kristider ska ge en skattesänkning till dem som
              har det absolut bäst ställt i Sverige? Jag måste säga att just
              detta väl är höjden av hyckleri i svensk politik. Vi har nu sett
              hur en av representanterna i Socialdemokraternas verkställande
              utskott, Wanja Lundby-Wedin, har suttit med och beviljat rekordlöner
              på 60 miljoner kronor, och nu föreslår Socialdemokraterna att
              vi ska ta bort räntan på uppskoven. De pengarna går direkt i fickorna
              på de absolut mest välbeställda. Och ni har haft mage att stå
              här i talarstolen under två och ett halvt års tid och klandra
              oss för att föra en orättvis politik, när ni nu gör exakt det.
            </seg>
          </u>
          <u>
            <seg>
              Jag skulle vilja rikta en fråga till Helena Leander och Vänsterpartiet,
              som inte tycks vara representerat här i kväll: Hur ställer ni
              er i den här frågan? Helena Leander har vid upprepade tillfällen
              stått i talarstolen och påtalat att våra skattesänkningar riktar
              sig för mycket till dem som har god ekonomi, vilket inte är fallet
              eftersom vi har sänkt skatten för låg- och medelinkomsttagare.
              Hur motiverar du nu och hur ställer du dig till att din samarbetspartner
              Socialdemokraterna föreslår en skattesänkning som direkt går till
              de mest välbeställda?
            </seg>
          </u>
          <u>
            <seg>
              Det kan också vara värt att påtala och tänka på när Raimo Pärssinen
              står här i talarstolen och pratar om att vi föreslår skattesänkningar
              till de rika som raserar välfärden och statens finanser. Det finns
              bara ett parti här inne i dag som föreslår skattesänkningar inom
              boendesektorn, nämligen Socialdemokraterna. Jag tycker att Raimo
              Pärssinen är väljarna svaret skyldig i den här frågan.
            </seg>
          </u>
          <u>
            <seg>
              Sedan kan det också vara intressant att reflektera över att det
              i en tid när vi har en finanskris beroende på att det har varit
              alldeles för lätt och billigt att låna kommer ett förslag från
              Socialdemokraterna om att det ska bli ännu billigare och lättare
              att låna pengar på sitt boende.
            </seg>
          </u>
          <u>
            <seg>
              Fru talman! Vi har också infört ägarlägenheter, vilket vi tror
              är väldigt positivt. Det skapar en mångfald på bostadsmarknaden
              och gör det mer attraktivt att investera i bostadsmarknaden, vilket
              också skapar fler hyresrätter. Det tyder all forskning på.
            </seg>
          </u>
          <u>
            <seg>
              Det var ganska intressant när vi förde den debatten för några
              veckor sedan. Då föreslog oppositionen att vi inte skulle ha några
              skatteregler för ägarlägenheter. En nästan nyliberal position,
              får man väl lov att säga, men icke desto mindre ett förslag som
              Socialdemokraterna, Miljöpartiet och Vänstern förde fram. Helena
              Leander och Birgitta Eriksson var väl mer eller mindre tydliga
              med att det där tror vi inte är någon bra idé.
            </seg>
          </u>
          <u>
            <seg>
              Jag tycker att det kanske är dags för Raimo Pärssinen att äntra
              talarstolen och berätta vad Socialdemokraterna tycker att vi ska
              ha för typ av beskattning på ägarlägenheter. Det räcker liksom
              inte bara med att vara emot.
            </seg>
          </u>
          <u>
            <seg>
              Återigen, det skulle vara intressant att höra Raimo Pärssinens
              svar på frågorna. Annars blir det lätt som att man bara är emot
              den sittande regeringens politik, och det är inte en regeringsduglig
              politik. Jag tycker att svaren snart måste börja komma. Mona Sahlin
              har sagt att beskeden ska komma i god tid före valet. Om bara
              nio månader är det valår. Man kan fråga sig vilket val hon egentligen
              åsyftade. Var det valet 2014?
            </seg>
          </u>
          <u>
            <seg>
              Man måste ha en politik som inte bara bygger på att vara emot
              den styrande majoriteten. Annars, fru talman, blir det ungefär
              som att åka till McDonalds och gå fram till kassan och säga: Jag
              vill inte ha en Chicken McNuggets och jag vill inte ha en cheeseburgare.
              Vad vill du ha då? Det ska jag avslöja i god tid innan du lagar
              maten.
            </seg>
          </u>
          <u>
            <seg>
              Den typen av besked håller inte. Svenska folket förtjänar bättre.
              Svenska folket förtjänar en alliansregering.
            </seg>
          </u>
          <note>
            I detta anförande instämde Ulf Berg och Annicka Engblom (båda
            m).
          </note>
          <note type="speaker">
            Anf. 185 HELENA LEANDER (mp) replik:
          </note>
          <u>
            <seg>
              Fru talman! Där fick Fredrik Schulte faktiskt till det lite fyndigt
              på slutet. Den kredden ska jag i alla fall ge honom.
            </seg>
          </u>
          <u>
            <seg>
              Däremot vet jag inte om jag ger så mycket kredd att jag håller
              med om att ni bara skulle sänka skatten för låg- och medelinkomsttagare.
              Jag vet att ni brukar säga det ganska många gånger, men det blir
              inte mer sant för det. De utredningar som har gjorts av riksdagens
              utredningstjänst visar ganska tydligt att era skatteförändringar
              totalt har en ganska kraftig slagsida åt välbeställda.
            </seg>
          </u>
          <u>
            <seg>
              Nåväl, Fredrik Schulte frågar hur vi ställer oss till Socialdemokraternas
              förslag om att ta bort räntan på uppskov. Det är förstås en fråga
              som förtjänar ett svar. Jag måste dock göra Fredrik Schulte lite
              besviken och säga att vi håller på med ett arbete i vårt parti
              om hur vi vill se på fastighetsbeskattningen framöver. Jag tror
              inte att det är läge att jag går ut här och lovar exakt hur vi
              kan göra.
            </seg>
          </u>
          <u>
            <seg>
              Däremot vill jag vara lite ödmjuk och ändå ta upp de svåra avvägningar
              som man har att göra i fastighetsbeskattningen. Det är ju många
              goda mål som står emot varandra.
            </seg>
          </u>
          <u>
            <seg>
              Den tidigare fastighetsbeskattningen byggde ju på det mer skattetekniska
              synsättet att vi ska ha likformighet i kapitalbeskattningen. Fastigheter
              är en tillgång, och man beskattar dem hyfsat likformigt. Det hade
              väl sina förtjänster, men också problemet att det kunde vara väldigt
              oförutsägbart när taxeringsvärdena steg utan att man riktigt kunde
              planera inför det.
            </seg>
          </u>
          <u>
            <seg>
              Den förändring som ni har gjort går ju lite grann ifrån den här
              likformigheten i kapitalbeskattningen som princip och är kanske
              mer av en bostadspolitiskt inriktad skatt. Självklart måste vi
              ta bostadspolitiska hänsyn också. Jag tror att det är i det ljuset
              man ska se Socialdemokraternas förslag. Någonstans vill vi ändå
              kunna ha en rörlighet på bostadsmarknaden där människor inte ska
              känna att de är fastlåsta i en bostad som kanske är alldeles för
              stor för deras behov när barnen har flugit ut eller vad det kan
              vara, men att man av skatteskäl väljer att behålla den ändå därför
              att man skulle få betala så mycket i skatt om man säljer den och
              köper ned sig.
            </seg>
          </u>
          <u>
            <seg>
              Jag tror att det är många avvägningar som vi måste göra för att
              kunna hitta en princip som både är rättvis och likformig och innebär
              en sjyst bostadspolitik.
            </seg>
          </u>
          <note type="speaker">
            Anf. 186 FREDRIK SCHULTE (m) replik:
          </note>
          <u>
            <seg>
              Fru talman! Jag ska börja med att bara kommentera vilka som berörs
              av våra skattesänkningar. Anledningen till att ni i den analys
              som ni har tagit fram kommer fram till slutsatsen att våra skattesänkningar
              går till de mest välbeställda är ju att ni tittar på befolkningen
              i dess helhet. Det är mycket riktigt så att våra skattesänkningar
              har varit inriktade på att göra det mer lönsamt att arbeta, och
              de som arbetar får mer än de som inte arbetar. Men det är fortfarande
              så att de skattesänkningar som vi gör som andel av inkomsten är
              absolut störst till låg- och medelinkomsttagare.
            </seg>
          </u>
          <u>
            <seg>
              I övrigt vet jag inte om det finns så mycket att kommentera.
              Helena Leander resonerade lite kring problemen vad gäller beskattningen
              av fastigheter, och jag kan hålla med på en del punkter. På andra
              håller jag inte med. Men cloun här, det som jag egentligen var
              ute efter, var att det förslag som Socialdemokraterna nu lägger
              fram om att ta bort räntan på uppskoven är en skattesänkning som
              väldigt tydligt går till de absolut mest välbeställda.
            </seg>
          </u>
          <u>
            <seg>
              Du har kritiserat våra jobbskatteavdrag. Du har kritiserat när
              vi har lyft taket för den statliga inkomstskatten och för värnskatten
              och sagt att vi inte kan sänka skatter för de absolut rikaste.
              Den här räntan träffar just den gruppen, den tiondel av befolkningen
              som tjänar mest, nästan lika bra som värnskatten.
            </seg>
          </u>
          <u>
            <seg>
              Tycker du inte att det är lite jobbigt att stå här och prata
              om vikten av att föra en rättvis skattepolitik och inte bara gynna
              dem som har högst inkomster och sedan kanske i framtiden tvingas
              stå här i talarstolen och försvara att ni måste signera en gemensam
              budget med Socialdemokraterna med förslag på att ta bort den här
              uppskovsräntan som så tydligt gynnar de absolut mest välbeställda?
              Finns det inte, Helena Leander, ett litet inslag av hyckleri här?
            </seg>
          </u>
          <note type="speaker">
            Anf. 187 HELENA LEANDER (mp) replik:
          </note>
          <u>
            <seg>
              Fru talman! Jag tycker att man kanske ska vänta med att anklaga
              mig för hyckleri tills vi ser vad exakt det är jag signerar.
            </seg>
          </u>
          <u>
            <seg>
              Om vi försöker återvända till det Fredrik Schulte började med,
              att det är konstigt av oss att klaga på att fördelningen är skev
              bara för att vi tittar på hela befolkningen, leder det väl snarare
              till en motfråga: Är det inte lite konstigt att bara titta på
              dem som jobbar och säga att vi struntar i alla andra? Tittar man
              på bara dem som jobbar ser det lite småsjyst ut.
            </seg>
          </u>
          <u>
            <seg>
              Även om man bara tittar på dem som jobbar får man väl ändå fråga
              sig: Den här sänkningen av fastighetsskatten för alla som har
              dyra hus, hur många fler jobb skapar det? Blir det mer lönsamt
              att jobba när de som har dyra hus får lägre fastighetsskatt? Jag
              är lite tveksam till det.
            </seg>
          </u>
          <u>
            <seg>
              Nåväl, förändringen av fastighetsskatten och räntan på uppskov
              är någonting som jag inte tror att man kan se isolerat. Man måste
              väga dels fördelningspolitiken, dels bostadspolitiken och dels
              de skattetekniska principerna och försöka hitta en bra helhet.
              När vi i de rödgröna samarbetsgrupperna ska diskutera skattepolitiken
              tror jag att vi kommer att kunna göra avvägningar. Man kanske
              gör en förändring åt ett håll för att få en bra bostadspolitik
              och en förändring åt andra håll för att få en bra fördelningspolitik
              och försöka upprätthålla att det ändå blir ett vettigt och sammanhängande
              skattesystem av det hela.
            </seg>
          </u>
          <u>
            <seg>
              Jag tror inte att det är så meningsfullt att lyfta ut en detalj
              och säga att om man bara genomför den isolerat så blir det en
              dålig effekt på just det här området. Målsättningen måste vara
              att kunna presentera en sammanhängande fastighetsbeskattning som
              faktiskt ger vettiga utslag i stort sett.
            </seg>
          </u>
          <note type="speaker">
            Anf. 188 FREDRIK SCHULTE (m) replik:
          </note>
          <u>
            <seg>
              Fru talman! Varför vill vi gynna just dem som jobbar? Jo, Helena
              Leander, det beror på att det fanns inget land där det lönade
              sig så dåligt att arbeta, där den som gick upp på morgonen, jobbade
              åtta timmar eller mer och gjorde en insats för att bidra till
              välståndet och välfärden fick så lite för det i jämförelse med
              att leva på bidrag. Det gjorde att många människor fastnade i
              utanförskap. Det är bakgrunden till varför vi ville göra det mer
              lönsamt att jobba, varför vi ville sänka skatten för dem som är
              arbetstagare.
            </seg>
          </u>
          <u>
            <seg>
              Jag är väl medveten om att fastighetsskatten inte skapar några
              jobb, men det finns också andra aspekter av att sänka skatterna.
              I det här fallet handlar det om att det var en helt orimlig beskattning
              av fastigheter som tvingade människor från hus och hem, som inte
              var moralisk och därför viktig att ta bort.
            </seg>
          </u>
          <u>
            <seg>
              Jag ska gå tillbaka till det som var min fråga och som var anledningen
              till att Helena Leander gick upp i replik, nämligen räntan på
              uppskoven. Jag kan konstatera att Helena Leander var undvikande
              i sina svar. Det är antagligen ett tecken på att Miljöpartiet
              öppnar för att gå med på att genomföra den skattesänkning som
              Thomas Östros och Socialdemokraterna föreslår och som Raimo Pärssinen
              uppenbarligen inte vill gå upp och försvara, nämligen att ta bort
              räntan på uppskoven. Det skulle så tydligt innebära en skattesänkning
              för de absolut rikaste.
            </seg>
          </u>
          <u>
            <seg>
              Vi får väl tolka det som att det är en pinsam situation som den
              rödgröna röran befinner sig i därför att man har byggt hela sin
              oppositionspolitik på att vi bedriver en orättvis politik. Sedan
              föreslår man en skattesänkning som så träffsäkert går till de
              absolut mest välbeställda. Det finns bara ett ord för det, och
              det är precis vad LO:s ordförande i Skånedistriktet sade: Hyckleri.
            </seg>
          </u>
          <note>
            Överläggningen var härmed avslutad.
          </note>
          <note>
            15 § Bordläggning
          </note>
          <note>
            Anmäldes och bordlades
          </note>
          <note>
            16 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 26 mars
          </note>
          <note>
            Peter Hultqvist
          </note>
          <note>
            Monica Green
          </note>
          <note>
            Ylva Johansson
          </note>
          <note>
            Matilda Ernkrans
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 31 mars.
          </note>
          <note>
            17 § Anmälan om frågor för skriftliga svar
          </note>
          <u>
            <seg>
              Anmäldes att följande frågor för skriftliga svar framställts
            </seg>
          </u>
          <note>
            den 26 mars
          </note>
          <note>
            Hans Backman
          </note>
          <note>
            Ulf Holm
          </note>
          <note>
            Ann-Kristine Johansson
          </note>
          <note>
            Monica Green
          </note>
          <note>
            Birgitta Eriksson
          </note>
          <note>
            Birgitta Eriksson
          </note>
          <note>
            Birgitta Eriksson
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 31 mars.
          </note>
          <note>
            18 § Anmälan om skriftligt svar på fråga
          </note>
          <u>
            <seg>
              Anmäldes att skriftligt svar på följande fråga inkommit
            </seg>
          </u>
          <note>
            den 26 mars
          </note>
          <note>
            Lars Johansson
          </note>
          <note>
            Svaret redovisas i bilaga som fogats till riksdagens snabbprotokoll
            tisdagen den 31 mars.
          </note>
          <note>
            19 § Kammaren åtskildes kl. 20.32.
          </note>
          <u>
            <seg>
              Förhandlingarna leddes
            </seg>
          </u>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
