<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200809</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200809</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--52</head>
          <docDate when="2008-12-18">2008-12-18</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <u>
            <seg>
              2008/09:52
            </seg>
          </u>
          <note>
            Torsdagen den 18 december
          </note>
          <note>
            Kl. 10:00 - 22:51
          </note>
          <note>
            1 § Justering av protokoll
          </note>
          <note>
            Justerades protokollet för den 12 december.
          </note>
          <note>
            2 § Anmälan om kompletteringsval till konstitutionsutskottet
          </note>
          <note>
            Talmannen meddelade att Vänsterpartiets riksdagsgrupp anmält
            Wiwi-Anne Johansson som suppleant i konstitutionsutskottet.
          </note>
          <note>
            Talmannen förklarade vald till
          </note>
          <note>
            suppleant i konstitutionsutskottet
          </note>
          <note>
            3 § Ledighet
          </note>
          <note>
            Talmannen meddelade att Anneli Särnblad (s) ansökt om fortsatt
            ledighet under tiden den 1031 januari 2009.
          </note>
          <note>
            Kammaren biföll denna ansökan.
          </note>
          <note>
            Talmannen anmälde att Hans Unander (s) skulle fortsätta att tjänstgöra
            som ersättare för Anneli Särnblad.
          </note>
          <note>
            4 § Hänvisning av ärende till utskott
          </note>
          <note>
            Föredrogs och hänvisades
          </note>
          <note>
            5 § Förnyad bordläggning
          </note>
          <note>
            Föredrogs och bordlades åter
          </note>
          <note>
            6 § Beslut om ärenden som slutdebatterats den 17 december
          </note>
          <note>
            Punkt 2
          </note>
          <note>
            Punkt 13
          </note>
          <note>
            Punkt 15
          </note>
          <note>
            Punkt 16
          </note>
          <note>
            Punkt 18
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkt 9
          </note>
          <note>
            Punkt 11
          </note>
          <note>
            Punkt 15
          </note>
          <note>
            Punkt 19
          </note>
          <note>
            Punkt 23
          </note>
          <note>
            Punkt 25
          </note>
          <note>
            Punkt 27
          </note>
          <note>
            Punkt 29
          </note>
          <note>
            Punkt 30
          </note>
          <note>
            Punkt 36
          </note>
          <note>
            Punkt 37
          </note>
          <note>
            Punkt 39
          </note>
          <note>
            Punkt 46
          </note>
          <note>
            Punkt 47
          </note>
          <note>
            Punkt 55
          </note>
          <note>
            Övriga punkter
          </note>
          <note>
            7 § Regional tillväxt
          </note>
          <note>
            Föredrogs
          </note>
          <note type="speaker">
            Anf. 1 KRISTER ÖRNFJÄDER (s):
          </note>
          <u>
            <seg>
              Herr talman! Det är en knapp vecka kvar till julafton, och vi
              kan dagligen, nästan timme för timme genom medier och på annat
              sätt få information om hur mycket som går åt fel håll just nu.
              Jag tänker då naturligtvis på alla varsel och uppsägningar som
              drabbar många i Sverige och världen.
            </seg>
          </u>
          <u>
            <seg>
              Vi här i riksdagen kan inte påverka allt som händer, men vi har
              en roll i allt detta och ett ansvar som vi måste ta. Vi gör det
              genom att fatta beslut och utforma en politik som på många sätt
              påverkar den utveckling vi befinner oss i och den framtid som
              vi vill se.
            </seg>
          </u>
          <u>
            <seg>
              Herr talman! Vi socialdemokrater accepterar inte förlorade år.
              Den regionala utvecklingspolitiken måste vara inriktad på att
              skapa tillväxt, en hållbar utveckling och en god service för enskilda
              personer och företag i alla delar av vårt land.
            </seg>
          </u>
          <u>
            <seg>
              Grundläggande är insikten att tillväxtförutsättningarna skiljer
              sig åt i olika regioner och att ansvaret för utvecklingen måste
              delas av staten, regioner och kommuner. Sveriges tillväxt är summan
              av tillväxten i landets alla delar. Företrädare för regionerna
              bör därför i stor utsträckning få ansvaret i fråga om utvecklingsmedel
              och strukturfondsmedel. Alla regioner har, som sagt var, olika
              förutsättningar för tillväxt och utveckling. De bästa kunskaperna
              om de lokala förutsättningarna finns lokalt, inte centralt.
            </seg>
          </u>
          <u>
            <seg>
              Herr talman! Jag tänker nu redovisa ett antal exempel på åtgärder
              som är viktiga för att den regionala utvecklingspolitiken ska
              fungera. Jag gör det utan att rangordna dem.
            </seg>
          </u>
          <u>
            <seg>
              För oss socialdemokrater är det självklart att rika kommuner
              och landsting ska dela med sig för att hjälpa människor i andra
              delar av landet att få en bra välfärd.
            </seg>
          </u>
          <u>
            <seg>
              Satsningar på bredband ska fullföljas.
            </seg>
          </u>
          <u>
            <seg>
              Det pågår en omfattande omstrukturering bland statliga myndigheter
              och verk. Denna utveckling påverkar förutsättningarna i hela landet.
              Det är önskvärt att regeringen tar ett helhetsansvar för konsekvenserna
              av denna förändring för att undvika negativa följder för enskilda
              orter och regioner samt för att undvika en onödig centralisering.
              Vi anser exempelvis att gemensamt ägda företag som SJ och Posten
              har en mycket viktig roll för att erbjuda en fungerande service
              i hela Sverige.
            </seg>
          </u>
          <u>
            <seg>
              Herr talman! Den regionala utvecklingspolitiken är mycket beroende
              av det som beslutas på andra politikområden som utbildning, skatter,
              infrastruktur, forskning och utveckling. Därför tar Socialdemokraterna
              ett helhetsgrepp och genomför mycket stora satsningar inom dessa
              områden.
            </seg>
          </u>
          <u>
            <seg>
              På en arbetsmarknad där förändringar och omstruktureringar sker
              i en allt snabbare takt krävs goda förutsättningar för pendling
              och dubbel bosättning. För att öka rörligheten på arbetsmarknaden
              och förstärka den regionala utvecklingen ska avdrag få göras under
              längre tid än i dag. Dessutom ska villkoren för avdrag bli enklare
              att uppfylla och tillämpa. Resorna till och från arbetet är en
              stor utgift, särskilt i glesbygd.
            </seg>
          </u>
          <u>
            <seg>
              Herr talman! Det här var några exempel på hur vi socialdemokrater
              vill arbeta med regionalpolitiken för att få ett samhälle som
              fungerar i hela Sverige. Vi har ett samhälle som riskerar att
              delas på grund av olika förutsättningar i sin struktur. Därför
              måste staten ta ett stort ansvar.
            </seg>
          </u>
          <u>
            <seg>
              Vad är då alternativet, herr talman? Jag vill här passa på att
              redovisa en bild av den borgerliga regionalpolitiken. Det är en
              regionalpolitik som många tror inte finns, men det gör den tyvärr.
              Problemet är att den är konservativ och därför förvärrar situationen
              för stora delar av Sverige i stället för att förbättra den.
            </seg>
          </u>
          <u>
            <seg>
              Det är en politik som ökar klyftorna mellan olika delar av vårt
              land i stället för att minska dem. Grundfilosofin är att alla
              ska klara sig själva och att staten ska göra så lite aktiva åtgärder
              som möjligt. Resultatet visar sig bland annat på följande sätt.
            </seg>
          </u>
          <u>
            <seg>
              Högskolan ska inte vara en tillväxtmotor i hela Sverige, utan
              i stället ska man koncentrera resurserna till ett mindre antal
              orter.
            </seg>
          </u>
          <u>
            <seg>
              Man ska dra ned på vuxenutbildning så att förutsättningarna att
              kunna vidareutbilda sig på mindre orter försvinner.
            </seg>
          </u>
          <u>
            <seg>
              Man ändrar på skatter och avdrag så att det blir dyrare att bo
              på mindre orter och i regioner där inkomsterna är lägre.
            </seg>
          </u>
          <u>
            <seg>
              Man satsar på hushållsnära tjänster så att personer med höga
              inkomster kan få hjälp av samhället med att betala sina kostnader
              medan de som har lägre inkomster får vara med och betala.
            </seg>
          </u>
          <u>
            <seg>
              Man förändrar arbetsgivaravgiften, vilket innebär att småföretagarna
              har fått en höjd avgift.
            </seg>
          </u>
          <u>
            <seg>
              Man tar bort bredbandsstödet, vilket innebär att de delar av
              Sverige som inte är kommersiellt gångbara får stå utanför den
              tekniska utveckling som är nödvändig om man ska kunna behålla
              företag och vara attraktiv för nyetablering av företag och få
              arbetstillfällen för sina invånare.
            </seg>
          </u>
          <u>
            <seg>
              Man ställer krav på medfinansiering av infrastruktur, ett system
              där regioner och landsting inte bara lånar ut pengar till staten
              för infrastruktursatsningar utan dessutom betalar delar av investeringen
              med kommunala skattepengar. Det är ett system som gör att ekonomiskt
              svagare regioner och kommuner alltid får komma i andra hand.
            </seg>
          </u>
          <u>
            <seg>
              Man genomför en försäljning av apotek som kommer att minska servicen
              på små orter.
            </seg>
          </u>
          <u>
            <seg>
              Man ändrar på kassaservicen, vilket försämrar för enskilda och
              företag i glesbygd, inte minst i våra skärgårdar.
            </seg>
          </u>
          <u>
            <seg>
              Herr talman! Tyvärr kan jag göra listan mycket längre, men jag
              väljer att stanna här så att de företrädare för den borgerliga
              regeringen som kommer efter mig har möjlighet att i sina anföranden
              kommentera något eller några av de påpekanden som jag här har
              gjort.
            </seg>
          </u>
          <u>
            <seg>
              Avslutningsvis vill jag yrka bifall till de socialdemokratiska
              reservationerna.
            </seg>
          </u>
          <note type="speaker">
            Anf. 2 GUNILLA WAHLÉN (v):
          </note>
          <u>
            <seg>
              Herr talman! Jag och Vänsterpartiet kan beträffande det betänkande
              som vi nu behandlar inom utgiftsområde 19 Regional tillväxt konstatera
              att utskottets borgerliga majoritet inte har några invändningar
              mot att det hittillsvarande målet för politikområdet upphör att
              gälla och att det fortsatta målet ska vara utvecklingskraft i
              alla delar av landet med stärkt lokal och regional konkurrenskraft.
            </seg>
          </u>
          <u>
            <seg>
              Under mina första år i riksdagen, i slutet av 90-talet, satt
              jag i den regionalpolitiska utredningen tillsammans med övriga
              riksdagspartier. Vi var inte överens om allt men några viktiga
              slutsatser hade vi gemensamt.
            </seg>
          </u>
          <u>
            <seg>
              Det handlade till exempel om nödvändigheten och värdet av samarbete
              samarbete mellan departement, samarbete mellan myndigheter och
              departement på alla nivåer. Det var nödvändigt att bryta stuprörstänkandet
              och arbeta för samverkan mellan regioner, mellan storstad, landsbygd,
              glesbygd, öar och fjällområden för att få synergieffekter.
            </seg>
          </u>
          <u>
            <seg>
              Syftet var att skapa bästa möjligheter så att såväl nya, innovativa
              småföretag som gamla, på den tiden stabila, basnäringar kunde
              utvecklas på respektive orter.
            </seg>
          </u>
          <u>
            <seg>
              Det handlade även om att skapa förutsättningar för att unga kvinnor
              och män ska kunna utbilda sig vid högskolor och universitet. Unga
              och gamla ska kunna välja den livskvalitet som det innebär att
              flytta till eller stanna kvar och bo och leva utanför våra storstadsområden.
            </seg>
          </u>
          <u>
            <seg>
              Herr talman! Den nuvarande borgerliga regeringen tror inte på
              den kraft som finns i samarbete, utan i den nya politiken betonas
              konkurrenskraften. Ni vill ha stärkt lokal och regional konkurrenskraft.
            </seg>
          </u>
          <u>
            <seg>
              Jag menar att ni väljer fel väg. Förutsättningarna ser så oerhört
              olika ut i olika delar av vårt land. Konkurrensen och förutsättningarna
              ser så olika ut mellan livsmedelsföretagaren på Hornsgatan i Stockholm
              och butiksägaren i Ottsjö fjällby i Jämtland, eller mellan turisthotellet
              på Kosteröarna och den internationella hotellkedjan i Stockholms
              innerstad.
            </seg>
          </u>
          <u>
            <seg>
              Förutsättningarna för utvecklingskraft i alla delar av landet
              måste ges av den politik som vi för och beslutar om.
            </seg>
          </u>
          <u>
            <seg>
              I första hand måste den stora regionalpolitiken med vägar, järnvägar,
              båttrafik och fungerande kollektivtrafik ta ett stort ansvar.
              Men lika viktiga är andra områden såsom närings- och arbetsmarknadspolitiken,
              utbildning, forskning, kultur och bostadspolitik.
            </seg>
          </u>
          <u>
            <seg>
              I denna helhet ingår även jämställdhet, integration, miljö och
              decentralisering för att skapa en regional balans.
            </seg>
          </u>
          <u>
            <seg>
              Från att ha en stolt historiskt förflutet som föregångsland när
              det gäller solidaritet och regional utveckling har vi nu fått
              ett Sverige som vänder glesbygden ryggen för att gynna de redan
              gynnade.
            </seg>
          </u>
          <u>
            <seg>
              Alliansregeringen ser inga problem med att lägga ned och avfolka
              stora delar av Sverige. Bit för bit tas pengar från Norrlands
              inland, från södra Sveriges landsbygder och från storstädernas
              miljonprogramsområden för att sänka skatter och öka inkomster
              för dem som bor i välbärgade områden. Klyftorna ökar mellan regioner
              som gynnas av den förda politiken och de regioner som missgynnas.
            </seg>
          </u>
          <u>
            <seg>
              Alla politikområden måste ta ett eget och ett gemensamt ansvar
              för helheten och för att den svenska regionalpolitiken ska fungera.
              Men så sker inte. Inte minst den pågående finans- och jobbkrisen
              visar hur viktigt det är med samarbete och beslutskraft för att
              nå gemensamma mål och för att vi ska kunna behålla värden som
              full sysselsättning och välfärd, men även för att vi ska nå klimatmål
              och hållbar utveckling.
            </seg>
          </u>
          <u>
            <seg>
              Herr talman! Omlokalisering av statlig verksamhet kan vara ett
              verktyg såväl för att främja en myndighets utveckling som för
              den regionala utvecklingen i Sverige. I första hand bör självklart
              nya myndigheter placeras utanför Stockholmsregionen.
            </seg>
          </u>
          <note>
            I det tidigare samarbetet under flera mandatperioder mellan Socialdemokraterna,
            Miljöpartiet och Vänsterpartiet tog vi gemensamt ansvar för och
            spelade en aktiv roll för omlokalisering av statliga arbetstillfällen,
            till exempelvis arbetsmarknadsregionerna Östersund, Arvidsjaur,
            Karlstad, Kristinehamn och Gotland.
          </note>
          <u>
            <seg>
              Alliansregeringen däremot har som övergripande mål att sälja
              ut och privatisera, flytta och centralisera verksamhet utan att
              ta några som helst hänsyn till konsekvenserna för de regionala
              arbetsmarknadsregionerna och den lokala tillgängligheten och servicen.
              Det gäller såväl försäkringskassekontor och arbetsförmedlingar
              som musikkårer, kulturverksamhet och apotek.
            </seg>
          </u>
          <u>
            <seg>
              Den nuvarande borgerliga regeringen har, med Maud Olofsson i
              spetsen, helt släppt tanken på och ansvaret för en fungerande
              regionalpolitisk utveckling.
            </seg>
          </u>
          <u>
            <seg>
              Herr talman! Sverige behöver väl fungerande och hållbara lokala
              arbetsmarknadsregioner med en god servicenivå i alla delar av
              landet. Till detta behövs, som jag inledningsvis sade, samarbete
              mellan myndigheter över sektorsgränser och mellan kommuner över
              länsgränser. Politiken måste gynna landets regioner, såväl i städer
              och på landsbygden som i fjällen och i skärgården.
            </seg>
          </u>
          <u>
            <seg>
              Nu behövs stora strukturella satsningar, men även mindre, riktade
              satsningar för såddfinansiering, stöd till butiker på landet,
              projekt som hjälper små företag med riktad rådgivning och utbildning
              till invandrade, till ungdomar och till kvinnor för att de ska
              kunna starta företag, anställa och leva vidare i bygder som ligger
              långt från de stora kommersiellt fungerande marknaderna. Men det
              behövs även riktade satsningar i storstäderna till dem som har
              drömmar om att starta egen verksamhet i olika branscher.
            </seg>
          </u>
          <u>
            <seg>
              Reinfeldt och hans borgerliga regering urholkar en solidarisk
              kommunal skatteutjämning och drar ned det statliga stödet till
              kommuner och landsting vilket hindrar tillväxt, service och välfärd
              i våra glesbygder. Det blir mindre pengar till kommunernas och
              landstingens satsningar på vård, skola och omsorg. Det här blir
              naturligtvis extra kännbart i län som redan i dag har en hög skattesats
              och där det inte går att finansiera inkomstbortfallet med ökat
              skatteuttag.
            </seg>
          </u>
          <u>
            <seg>
              I stället får redan rika kommuner som Djursholm, Lidingö och
              Vellinge mer att spendera. Högerns jobbpolitik är en modern flyttlasspolitik
              som ställer krav på att man måste jobba var som helst i landet
              från första dagen man är arbetslös, även om jobbet är tillfälligt,
              deltid eller i en helt annan bransch. Arbetslösa tvingas sälja
              sina hus för att jaga bostäder i redan överhettade områden med
              priser och hyror som överstiger en normal arbetares ekonomiska
              möjligheter.
            </seg>
          </u>
          <u>
            <seg>
              Reinfeldt och kompani späder på arbetslösheten genom att huvudlöst
              sälja ut statliga företag och lägga ned verksamheter som ger riktiga
              jobb i hela landet.
            </seg>
          </u>
          <u>
            <seg>
              Alliansregeringen kommer att bit för bit förstöra möjligheterna
              att bo och arbeta utanför ett fåtal storstadsområden. Vi som inte
              bor i Djursholm eller liknande kommuner ska inte acceptera att
              nedprioriteras och ges sämre möjligheter till bra jobb och välfärd.
              Vi måste slåss för att hela Sverige ska leva och utvecklas.
            </seg>
          </u>
          <u>
            <seg>
              Herr talman! Jag står givetvis bakom Vänsterpartiets motioner.
              De handlar om återförande av medel från vatten och vindkraft,
              landsbygdsutveckling, tillgång till drivmedel och dagligvaror,
              infrastruktur, bredbandsutbyggnad och statliga servicecentrum.
            </seg>
          </u>
          <u>
            <seg>
              Den senaste regionalpolitiska utredningen är snart tio år gammal.
              Vänsterpartiet anser att det är hög tid att återigen göra en parlamentarisk
              regionalpolitisk utredning för att kunna möta framtidens utmaningar
              om en hållbar utveckling för företag och befolkning i hela landet.
            </seg>
          </u>
          <note>
            För tids vinnande yrkar jag härmed endast bifall till en av våra
            reservationer. Den handlar om organisering och lokalisering av
            myndigheter. Bifall till reservation 4!
          </note>
          <note type="speaker">
            Anf. 3 TINA EHN (mp):
          </note>
          <u>
            <seg>
              Herr talman! När det gäller regional tillväxt och utgiftsområde
              19 har vi från Miljöpartiets sida inte något annat förslag än
              det som föreligger om utgiftsstorleken.
            </seg>
          </u>
          <u>
            <seg>
              När vi talar om regionalpolitik och tillväxt finns det egentligen
              obegränsade möjligheter att sväva ut. Det är ju alla politikområden,
              fast i regionerna. Jag ska dock försöka begränsa mig.
            </seg>
          </u>
          <u>
            <seg>
              Det är också så att väldigt många av Miljöpartiets övergripande
              förslag i vår budgetmotion har en positiv betydelse för regionerna,
              inte minst våra satsningar på infrastruktur runt om i landet,
              på järnväg och kollektivtrafik speciellt och på företagandets
              behov.
            </seg>
          </u>
          <u>
            <seg>
              För att nå framgångar med både regional- och landsbygdspolitik
              och samtidigt ta klimat- och miljöfrågorna på allvar är det lätt
              att hamna i konfliktsituationer. En fråga har den så kallade pumplagen
              blivit indränkt i. Det tas upp i detta betänkande från lite olika
              vinklar. Utskottet konstaterar att trafikutskottet håller i frågan
              och kommer att gå vidare med den under våren.
            </seg>
          </u>
          <u>
            <seg>
              Vi som miljöpartister får ibland stå till svars för påståendet
              att det är vårt fel att bensinmackarna läggs ned i glesbygd. Det
              är ju lätt och bra att säga så. Men jag vill understryka det som
              utskottet ändå står bakom, att det i första hand är en bedömning
              från oljebolagen att man har en överetablering av försäljningsställen
              och därmed dålig lönsamhet.
            </seg>
          </u>
          <u>
            <seg>
              Jag är mycket glad över att Miljöpartiet var med om att bryta
              Sveriges bilisters oljeberoende. Det här visar på en möjlighet
              av flera att komma bort från det oljeinsmorda samhälle som vi
              faktiskt har, ett fossilberoende som på intet vis är långsiktigt
              hållbart. Det är inte hållbar utveckling, vilket däremot biogassatsningarna
              är.
            </seg>
          </u>
          <u>
            <seg>
              Det är verkligen positivt att vi i dag har en ökad utbyggnad
              av tankställen med biogas och att det också finns en bilindustri
              som har förstått att satsa på framtidens fordon, att det finns
              kommuner som är med och driver på, att det finns bönder som är
              på gång med att producera biogas som ett kretsloppssteg via gödselvårdsanläggningar.
              Det är hållbar framtid. Det är därför man måste våga ta de beslut
              som den hållbara framtiden kräver.
            </seg>
          </u>
          <u>
            <seg>
              Samtidigt som vi alla talar om att byta bränslen vet vi också
              att det bara är en liten del av allt det som krävs för den hållbara
              utvecklingen. Trots att energieffektiviteten i bilarna ökat de
              senaste åren och andelen miljöbilar ökat fortsätter utsläppen
              från trafiken att öka. Orsaken ligger i en kraftigt ökad trafik
              på vägarna. Framför allt den tunga trafiken är ett problem.
            </seg>
          </u>
          <u>
            <seg>
              Med anledning av det konstaterar bland annat Vägverket att det
              inte räcker att byta bränslen och öka energieffektiviteten. Trafikökningen
              måste dämpas. Det krävs stora satsningar på utbyggd kollektivtrafik,
              större satsningar på järnväg än väg, möjlighet att på landsbygden
              samordna trafik och resande, utveckla anropsstyrd trafik och se
              till att det är billigare att resa kollektivt.
            </seg>
          </u>
          <u>
            <seg>
              Det är också viktigt att kunna välja bort bilen och ta cykeln,
              även om man bor där det inte finns cykelvägar. Att cykla på en
              hårt trafikerad landsväg kan ibland kännas som ett spel med livet
              som insats. Det är inte rimligt att släppa ut barn i en sådan
              trafik, vilket leder till både sämre folkhälsa och att man uppfostras
              till bilberoende.
            </seg>
          </u>
          <u>
            <seg>
              Vi har i Miljöpartiets övergripande budgetförslag lagt stora
              summor på just de av samhället nödvändiga satsningarna på ett
              sätt att förflytta människor och gods så att det blir långsiktigt
              hållbart. Vi ser möjligheter att ställa om lokalt, regionalt och
              nationellt. Det finns så mycket som går att göra. Man kan inte
              bara säga att alla som är bilberoende i dag måste förbli det.
            </seg>
          </u>
          <u>
            <seg>
              Att vi i dag fortfarande har ett fossilbränslebaserat samhälle
              beror inte på slumpen. Det är en medveten planering. Nu är det
              dags att medvetet planera bort det fossilberoende som råder. Eftersom
              mycket handlar om smart infrastruktur i regioner och landsbygd
              transport och logistik är projektet Kuxatrafiken i Ockelbo intressant
              att ta del av. Jag känner inte själv till alla detaljerna, men
              man har lyckats med gratis tidtabellsorganiserad busstrafik med
              goda förbindelser. Man har kombinerat samhällsfinansierade transporter
              som redan fanns i området, nämligen linjetrafik, skolskjutsar,
              kompletteringstrafik, färdtjänst och till viss del sjuktransporter.
              Det kollektiva resandet ökade från 60 000 till 220 000 resor per
              år.
            </seg>
          </u>
          <u>
            <seg>
              Infrastruktur är också bredband. Det är en fråga som borde kunna
              lösas. Det krävs förstås vilja. I den nyligen presenterade infrastrukturpropositionen
              finns inte en rad om bredband. Det som är så bra. Alla borde få
              tillgång till bredband om miljö- och klimatpåfrestningar kan minska.
              Bredband kan minska transportbehovet. Man kan utnyttja IT-resurser
              på distans, utnyttja videokonferenser, minska belastningen på
              övrig infrastruktur.
            </seg>
          </u>
          <u>
            <seg>
              Området telematik är intressant. Det innebär kommunikation mellan
              maskiner och är en växande industri som har betydelse för miljön.
              Förutsättningen är dock god tillgång på både fast och mobilt bredband.
              Någonstans verkar bredbandssatsningarna ha fastnat.
            </seg>
          </u>
          <u>
            <seg>
              En annan viktig fråga att väva in i den här debatten om det utgiftsområde
              som handlar om regionerna runt om i landet är Sveriges miljömål
              och regional utvecklingspolitik.
            </seg>
          </u>
          <u>
            <seg>
              År 2006 rapporterade Naturvårdsverket om miljömålen i det regionala
              utvecklingsarbetet. Det är synergier och målkonflikter. Det framgår
              att det finns konflikter mellan Sveriges miljömål och politiken
              för regional utveckling. Huvudsakligen består konflikterna i satsningar
              som leder till ökat tryck på exploatering av mark och resurser
              samt satsningar som ger ökade utsläpp från energi-, transport-
              och jordbrukssektorerna.
            </seg>
          </u>
          <u>
            <seg>
              I våras kom också Miljömålsrådets utvärdering av Sveriges 16
              miljömål. Utvärderingens titel var Nu är det bråttom! Miljöpartiet
              väntar på en miljömålsproposition, men vi lär få vänta. Regeringen
              verkar inte tycka att det är bråttom. Utredningen ger regeringen
              underkänt och visar att 9 av 16 miljökvalitetsmål inte kommer
              att kunna uppfyllas till år 2020. Bland målen finns målet om en
              begränsad klimatpåverkan.
            </seg>
          </u>
          <u>
            <seg>
              Miljömålsrådet anser att ansvar och befogenheter för miljömålen
              behöver stärkas och utvecklas på regional nivå. Här finns ett
              jobb att göra. Från Miljöpartiets sida har vi tagit miljömålsarbetet
              på största allvar, och vi har i vår budgetmotion fördelat pengar
              till samtliga miljömål. Ett varierat utbud av service och handel
              är en grundläggande förutsättning när det gäller en orts förmåga
              att locka till sig investeringar och arbetskraft. Men utvecklingen
              av kommersiell service och handel i Sverige och i flertalet OECD-länder
              går dessvärre mot en mer bilorienterad dagligvaruhandel. Fler
              och fler så kallade externa handelscentrum etableras utanför tätorternas
              stadskärnor. Den här trenden medför att mindre butiker i förorter,
              stadskärnor och på landsbygden tvingas lägga ned sin verksamhet.
            </seg>
          </u>
          <u>
            <seg>
              Det är en oroande utveckling med flera negativa konsekvenser
              ur hållbarhetssynpunkt. Frågan om dessa etableringar tas upp i
              betänkandet. Utskottet konstaterar, liksom Miljöpartiet, att dessa
              bidrar till ett minskat affärsunderlag i mindre orter.
            </seg>
          </u>
          <u>
            <seg>
              En studie från Chalmers om effekterna av ökad etablering av externa
              handelscentrum visar att externhandelsetableringen på kort sikt
              lett till en ökad bilanvändning vid matinköp på bekostnad av cykling
              och gång. Den här slutsatsen styrks entydigt av den forskning
              som bedrivits på området. Studien från Chalmers visar att koldioxidutsläppen
              från de 29 procent av befolkningen som har bytt från närbutik
              till extern stormarknad ökat med 2001 100 procent.
            </seg>
          </u>
          <note>
            Enligt utredningen från SOU, Bilen, biffen, bostaden , från 2005,
            fanns år 2005 ca 320 köpcentrum som tillsammans stod för en tredjedel
            av all detaljhandelsförsäljning. Utredningen visade också att
            59 av landets kommuner hade planer på etablering av ny externhandel
            eller utökning av befintliga anläggningar.
          </note>
          <u>
            <seg>
              Enligt siffror från Glesbygdsverket förlorade 300 mindre orter
              sina sista livsmedelsbutiker under perioden 19962001 på grund
              av ökad extern handelsetablering. Denna utveckling slår mest mot
              icke bilburna, äldre, sjuka och handikappade. Glesbygdsverket
              krävde därför redan år 2002 en utredning om möjligheterna att
              införa ett tillfälligt stopp för större handelsetableringar utanför
              tätorter. Den här frågan har också Miljöpartiet drivit.
            </seg>
          </u>
          <u>
            <seg>
              Sverige har till skillnad från andra nordiska länder inte någon
              central reglering av utbyggnaden av externhandel. I Norge, Danmark
              och Finland finns däremot lagstiftning som i princip sätter stopp
              för etablering av större köpcentrum utanför tätorterna. En fortsatt
              etablering av köpcentrum i den takt vi har sett hittills kommer
              sannolikt att kraftigt försämra tillgången på kommersiell service
              i mindre orter och verka kontraproduktivt för en hållbar utveckling
              hos småföretag i gles- och landsbygd. Det här kan i förlängningen
              få negativa konsekvenser för tillväxten i hela landet. Ett fortsatt
              ökat bilberoende i anslutning till detta skulle dessutom ytterligare
              försvåra uppfyllelsen av klimatmålet.
            </seg>
          </u>
          <u>
            <seg>
              För att nå en hållbar samhällsutveckling och samtidigt nyttja
              den utvecklingskraft och tillväxtpotential som finns i glesbygd
              och landsbygd har Miljöpartiet i ett annat betänkande föreslagit
              att regeringen ska ge de två myndigheterna för hållbar tillväxt
              i företag och ökad regional konkurrenskraft ett ansvar för att
              minska nyetableringen av externa köpcentrum samt de negativa effekterna
              på miljö och kommersiell service som det ger upphov till i gles-
              och på landsbygd.
            </seg>
          </u>
          <u>
            <seg>
              Hur är det möjligt att skapa förutsättningar för människor att
              bo i mindre tätbebyggda områden? Jag tror att det är flera saker
              som har betydelse. En viktig del är möjligheten att utbilda sig,
              att få växa som människa. Bor man långt från tätorten är därför
              en del av den möjligheten bredband, det vill säga att utnyttja
              lärcentrum med modern teknik. Det är ofta så att det är kvinnor
              som i högre utsträckning vill skaffa sig mer kunskaper, som vill
              vidareutbilda sig och öka sina egna möjligheter. Vi ser att det
              är framför allt kvinnor som väljer att lämna landsbygden. Det
              är därför av stor vikt att vi också ser värdet av de regionala
              högskolornas status.
            </seg>
          </u>
          <u>
            <seg>
              Betänkandet tar upp frågan om återbäring av vattenkraft till
              bygden där energin produceras. Det är en principiellt stor och
              viktig fråga på många håll i landet. Jag träffade själv representanter
              från Föreningen Sveriges Vattenkraftskommuner och representanter
              från Norges motsvarighet förra året. Eftersom frågan i utskottet
              bemöts med att det är svårt och krångligt, att det skulle medföra
              korrigeringar av det kommunala utjämningssystemet och att nuvarande
              principer ska gälla verkar det vara helt otänkbart. Men det är
              inte Miljöpartiets åsikt. Vi ser det som en möjlighet. Det vore
              därmed önskvärt att en utredning och en fördjupning av möjligheten
              görs.
            </seg>
          </u>
          <u>
            <seg>
              När jag ändå talar om vattenkraften vill jag också säga att Miljöpartiet
              anser att vattenkraften är färdigutbyggd. Vi tror att det är synd
              att exempelvis ge sig på att bygga ut vattenkraften till exempel
              i Vojmån i Vilhelmina när det där, liksom på många andra platser,
              finns en möjlighet att skapa arbetstillfällen inom friluftsliv,
              turism och fiske runt en sådan vattenmiljö. Den utvecklingen är
              avgörande för stora delar av bygderna, det vill säga att kunna
              skapa arbetstillfällen och generera välfärd samtidigt som det
              sker ett bevarande genom miljövård och skydd av biologisk mångfald.
              Det är flera goda ting som sammantaget ger vinnare som ringar
              på vattnet.
            </seg>
          </u>
          <u>
            <seg>
              Jag tänkte nämna djurskyddet i vårt land. Det fanns tidigare
              en myndighet som hette Djurskyddsmyndigheten. Den var utlokaliserad
              till Skara. Den gav ungefär 70 arbetstillfällen, om jag inte minns
              fel. Den nya regeringen valde att flytta tillbaka den till Statens
              jordbruksverk. Det har skett under en period.
            </seg>
          </u>
          <u>
            <seg>
              Nu har också regeringen valt att minska antalet djurskyddsinspektörer
              i kommunerna. Det är tjänster som har varit viktiga för kommunerna.
              De har inneburit att vi har kunnat upprätthålla ett bra djurskydd.
              Nu hotas detta av en urholkning. Detta sker i en tid när trovärdigheten
              i det svenska djurskyddet ibland ifrågasätts på allvar.
            </seg>
          </u>
          <u>
            <seg>
              Landsbygdskommittén kom med sitt arbete för två år sedan. Utredningen
              hette Se landsbygden! Det är intressant läsning. Vi väntar på
              att få se ett förslag till landsbygdsstrategi. Nu har det kommit
              till min kännedom att regeringen förväntas lägga fram en skrivelse
              i februari. Jag ser all anledning att fortsätta diskussionen om
              landsbygdens och regionernas framtid och möjligheter.
            </seg>
          </u>
          <note>
            I detta anförande instämde Jan Lindholm (mp).
          </note>
          <note type="speaker">
            Anf. 4 MARIA PLASS (m):
          </note>
          <u>
            <seg>
              Herr talman! Alliansregeringen för en aktiv politik, som ger
              alla delar av landet möjlighet att utvecklas av egen kraft och
              bidra till hela Sveriges tillväxt. I tider som denna, i en global
              lågkonjunktur, är det särskilt viktigt att alla regioner i Sverige
              ges möjlighet till utveckling.
            </seg>
          </u>
          <u>
            <seg>
              Det är också det mål för regional tillväxt som regeringen föreslår,
              vilket innebär utvecklingskraft i alla delar av landet med stärkt
              lokal och regional konkurrenskraft.
            </seg>
          </u>
          <u>
            <seg>
              Regeringen svarar för helhetsstrategin för den regionala tillväxten
              och ger regionerna de resurser och det inflytande som med lokal
              styrning ger de bästa möjligheterna att växa av egen kraft och
              utifrån egna förutsättningar, det vill säga ett nedifrån- och
              uppåtperspektiv någonting som jag förstår att även Vänsterpartiet
              anser.
            </seg>
          </u>
          <u>
            <seg>
              De bästa kunskaperna om de lokala förutsättningarna finns lokalt,
              inte centralt, och där tror jag att vi är överens med Socialdemokraterna.
            </seg>
          </u>
          <u>
            <seg>
              När det gäller omlokalisering av myndigheter finns det en målkonflikt.
              Man måste se till myndigheternas effektivitet och funktion samtidigt
              som det ska finnas en närhet till medborgarna.
            </seg>
          </u>
          <u>
            <seg>
              I propositionen tas upp att den regionala tillväxtpolitiken bland
              annat ska inriktas på
            </seg>
          </u>
          <u>
            <seg>
              I detta sammanhang vill jag också påpeka att de flesta punkterna
              berörs av insatser på andra utgiftsområden, till exempel näringsliv,
              infrastruktur, forskning och utveckling.
            </seg>
          </u>
          <u>
            <seg>
              Flera insatser inom området näringsliv, såsom att förbättra villkoren
              för företag och företagande, kommer alla till del oavsett om de
              ligger i storstad eller i glesbygd. Exempel på denna typ av åtgärder
              som främjar regional tillväxt är insatser för kvinnligt företagande,
              invandrares företagande och socialt företagande.
            </seg>
          </u>
          <u>
            <seg>
              Att det finns en grundläggande service för såväl personer som
              företag är en förutsättning för tillväxt i alla delar av landet.
              Därför är det viktigt med insatser som ger en god tillgänglighet
              till service så att man skapar en miljö där det är attraktivt
              att bo och även att starta, utveckla och driva företag.
            </seg>
          </u>
          <u>
            <seg>
              Redan i dag finns åtgärder för att mildra effekterna av en strukturomvandling
              avseende kommersiell service i gles- och landsbygd.
            </seg>
          </u>
          <u>
            <seg>
              För att stödja insatser som syftar till att ge en god service
              betalar den regionala nivån ut ett statligt anslag på 35 miljoner
              kronor varje år. Regeringen vill nu avsätta ytterligare 50 miljoner
              kronor till insatser inom serviceområdet för år 2009. Detta ska
              stärka förutsättningarna för butiker och drivmedelsstationer med
              strategisk betydelse för varuförsörjningen. Detta är för att underlätta
              för dem som bor och verkar på landsbygden.
            </seg>
          </u>
          <u>
            <seg>
              Lanthandeln är en viktig servicepunkt på landsbygden, i skärgården
              och i glesbygd. Många gånger har lanthandeln många fler uppgifter
              än att bara sälja mat och ibland drivmedel. Det kan handla om
              att vara ombud för Posten och kanske Systembolaget eller att ha
              hand om kommunala servicetjänster. Många gånger är det lokala
              lösningar där det offentliga, näringslivet och föreningar samverkar.
            </seg>
          </u>
          <u>
            <seg>
              Jag vill här också kommentera det som benämns pumplagen och den
              så kallade pumpdöden.
            </seg>
          </u>
          <u>
            <seg>
              90 procent av mackarna i gles- och landsbygd berörs inte av denna
              lag eftersom de säljer mindre än 1 000 kubikmeter drivmedel per
              år. De som ändå berörs kan få en tidsbegränsad dispens. Övriga
              som investerar i anläggningar för förnybara bränslen kan få investeringsstöd
              på upp till 85 procent av kostnaden. Även här finns exempel på
              lokala lösningar, med så kallade bymackar efter norsk modell.
            </seg>
          </u>
          <u>
            <seg>
              Den huvudsakliga inriktningen att stärka den regionala konkurrenskraften
              och företagandet samt skapa sysselsättning, tillväxt och utveckling
              i olika delar av landet kan göras på olika sätt. Exempel på detta
              är generella åtgärder som gynnar företagen, såsom Almis mikrolån,
              sänkta socialavgifter, sänkt bolagsskatt etcetera. Andra exempel
              är de regionala strukturfondsprogrammen. Dessa inriktas mest mot
              företagande, entreprenörskap, innovationer och insatsområden som
              miljö och turism. Dessa är viktiga för utveckling, idéer och företag
              ute i landet samt för olika sätt att samverka. Dessa strukturfondsprogram
              kommer att utvärderas kontinuerligt under programperioden 20072013.
            </seg>
          </u>
          <u>
            <seg>
              Herr talman! Det kan vara av vikt att poängtera att decentralisering
              och ökad samverkan i tillväxtarbetet stärker regionernas möjligheter
              till lokalt förankrat och samtidigt effektivt utvecklingsarbete
              samt att ingen region missgynnas av att en annan region utvecklas.
              Tvärtom kan en region få kraft av den andra regionens goda utveckling.
            </seg>
          </u>
          <u>
            <seg>
              Därmed vill jag yrka bifall till utskottets förslag till beslut
              och avslag på motionerna.
            </seg>
          </u>
          <note type="speaker">
            Anf. 5 KRISTER ÖRNFJÄDER (s) replik:
          </note>
          <u>
            <seg>
              Herr talman! Ja, Maria Plass, jag kan hålla med om att ni i många
              stycken för en aktiv politik. Men frågan är hur resultatet av
              den politiken ser ut. Är det positivt eller negativt när det gäller
              de regionalpolitiska satsningarna? Om man har en regionalpolitik
              där man säger att man ska gynna alla delar av landet borde man
              också se till att verkligen gynna alla delar av landet. Om man
              då har förslag som sedan blir beslut som motverkar den regionalpolitiken
              borde man vakna till.
            </seg>
          </u>
          <u>
            <seg>
              Utvecklingskraft i alla delar av landet, säger Maria Plass. Kommentera
              då det förslag som ni har lagt fram när det gäller förändringen
              av kassaservicen som innebär kraftiga försämringar, till och med
              omöjliggörande, för en del företag att verka i skärgården!
            </seg>
          </u>
          <u>
            <seg>
              Ökad arbetspendling: Kommentera då att ni nu har minskat möjligheterna
              att dra av kostnaderna för arbetsresor!
            </seg>
          </u>
          <u>
            <seg>
              Satsning på företag: Ja, i veckan har vi kunnat konstatera ännu
              en gång att regelkrånglet har ökat för de svenska företagen. Kommentera
              det!
            </seg>
          </u>
          <u>
            <seg>
              50 miljoner till bättre service: Ja, men hur ser planen ut för
              de 50 miljonerna? I de 50 miljonerna har man även räknat in att
              man ska lösa det problem som har uppstått med anledning av att
              man håller på att lägga ned en massa bensinstationer.
            </seg>
          </u>
          <u>
            <seg>
              Men regeringen säger ju själv: Vi ska följa utvecklingen. Är
              det ett sätt att påverka utvecklingen, att man följer den? Trots
              att man har fått både idéer och förslag från dem som är bättre
              insatta i problematiken än de flesta av oss är svaret från regeringen:
              Vi följer utvecklingen. Vi ser ju utvecklingen! Påverka den i
              stället!
            </seg>
          </u>
          <note type="speaker">
            Anf. 6 MARIA PLASS (m) replik:
          </note>
          <u>
            <seg>
              Herr talman! Det var så många frågor, Krister Örnfjäder, att
              jag inte tror att jag hinner med dem på två minuter. Men vi har
              ju en omgång till.
            </seg>
          </u>
          <u>
            <seg>
              Arbetspendlingen var en punkt. Där kan man väl konstatera att
              en grund för en bra arbetspendling är bland annat att det finns
              en bra infrastruktur och en bra kollektivtrafik. Tyvärr kan jag
              inte säga att Socialdemokraterna har gjort infrastrukturen bättre.
              Men nu har vi lagt fram ett förslag på kortsiktiga satsningar
              som ger en bättre infrastruktur och därmed också ska ge en bättre
              kollektivtrafik.
            </seg>
          </u>
          <u>
            <seg>
              Att kunna ta sig till sin arbetsplats och att kunna lämna sina
              barn på dagis och i skolan är grundförutsättningen för att man
              ska kunna ha jobbet. Där måste jag säga att Socialdemokraterna
              kanske inte har varit de mest aktiva på den fronten tidigare.
            </seg>
          </u>
          <u>
            <seg>
              Jag missade säkert ett par punkter. Jag ber om ursäkt för det.
            </seg>
          </u>
          <u>
            <seg>
              Jag tror att sanering av pumpar var en del. Vad jag förstår har
              oljebolagen gått in och tagit en stor del av kostnaderna för saneringen.
              De större oljebolagen Shell, Q 8 och så vidare har tagit större
              delen av saneringskostnaden. Det är alltså inte dit som pengarna
              i första hand ska gå utan det är till den kommersiella servicen
              för att det även i fortsättningen ska vara möjligt att köpa drivmedel
              ute i glesbygd.
            </seg>
          </u>
          <u>
            <seg>
              Jag tog i mitt anförande upp en hel del om detta med pumpdöden.
              Det går att få dispenser, och det finns också investeringsbidrag
              att få för dem som väljer att bygga ut sina bensinstationer för
              alternativa drivmedel.
            </seg>
          </u>
          <u>
            <seg>
              Det sades att regeringen följer utvecklingen. Jag skulle vilja
              säga: Regeringen agerar.
            </seg>
          </u>
          <note type="speaker">
            Anf. 7 KRISTER ÖRNFJÄDER (s) replik:
          </note>
          <u>
            <seg>
              Herr talman! Då får jag be Maria Plass att läsa de svar som regeringen
              ger på frågan om de 50 miljonerna. Där står det uttryckligen:
              Vi följer utvecklingen. Man agerar inte på något sätt. Man överlämnar
              i så fall agerandet till de regionala myndigheterna. Det är svaret
              som man får.
            </seg>
          </u>
          <u>
            <seg>
              Maria Plass säger att man satsar på kollektivtrafik. Men den
              största kritiken mot den nuvarande infrastrukturplaneringen gäller
              att det saknas satsningar på kollektivtrafik. Det säger alla.
            </seg>
          </u>
          <u>
            <seg>
              Jag uppmanar därför Maria Plass att i eftermiddag komma till
              debatten om detta. Då kommer hon att få svart på vitt på hur det
              egentligen ligger till.
            </seg>
          </u>
          <u>
            <seg>
              Det sägs att oljebolagen tar en stor del av ansvaret när det
              gäller att göra ordning efter gamla etableringar. Men det är precis
              tvärtom. Oljebolagens huvudargument för att det ska läggas ned
              är att det blir för stora kostnader. Enligt det regelsystem som
              finns i dag ges det möjligheter för just oljebolag att inte behöva
              ta sina kostnader.
            </seg>
          </u>
          <u>
            <seg>
              Jag vet inte varifrån Maria Plass får sin information. Det finns
              brister i den.
            </seg>
          </u>
          <u>
            <seg>
              Det var många frågor till Maria Plass, och jag kan köpa att hon
              inte hann med alla. Men det var några som hon inte svarade på,
              och jag ska ge henne möjlighet att göra det.
            </seg>
          </u>
          <u>
            <seg>
              Innebär mer regelkrångel att man satsar på företag?
            </seg>
          </u>
          <u>
            <seg>
              Skapar man utvecklingskraft i alla delar av landet genom att
              försämra för kassaservicen så att det blir nästan omöjligt för
              företagare ute i skärgården att existera?
            </seg>
          </u>
          <note type="speaker">
            Anf. 8 MARIA PLASS (m) replik:
          </note>
          <u>
            <seg>
              Herr talman! Krister Örnfjäder frågade: Vad är alternativet?
              Jag skulle vilja fråga: Vad var alternativet?
            </seg>
          </u>
          <u>
            <seg>
              När Socialdemokraterna regerade kan jag inte säga att det var
              några bra alternativ precis för den regionala utvecklingen.
            </seg>
          </u>
          <u>
            <seg>
              Jag kan dessutom konstatera att i till exempel Västra Götaland
              där det är socialistisk majoritet kommer dessa problem upp. De
              finns. Det är precis som Krister Örnfjäder säger, nämligen att
              det är socialistisk majoritet. Men vi har tyvärr en regional utveckling
              som inte är bra. Hur ska personer på Koster komma till sjukhuset?
              Man har lagt ned akuten på Uddevalla sjukhus. De får åka till
              Norge om de blir sjuka. Är det bra regional utveckling när man
              har socialistisk majoritet?
            </seg>
          </u>
          <u>
            <seg>
              Det var kritik mot infrastruktur och förskottering. I Västra
              Götaland är det mycket förskottering, både av kommunala och av
              regionala medel. Jag hoppas att resultatet blir bra. Med regeringens
              satsning kommer det i så fall att bli ännu bättre.
            </seg>
          </u>
          <u>
            <seg>
              Det finns kollektivtrafik i Västra Götaland också. Ordföranden
              är en socialdemokrat. Tyvärr har kollektivtrafiken blivit dålig.
              Chaufförerna är stressade och kör för fort. Det har blivit dyrare,
              och det är allmänt svårare.
            </seg>
          </u>
          <u>
            <seg>
              Snacka inte så mycket! Ni gör ju saker ute i landet som talar
              mot er själva. Jag förstår inte riktigt hur ni regerar ute i regionerna.
              Ni säger en sak här, och ni gör på ett annat sätt ute i regionerna.
            </seg>
          </u>
          <note type="speaker">
            Anf. 9 GUNILLA WAHLÉN (v) replik:
          </note>
          <u>
            <seg>
              Herr talman! Maria Plass beskriver regionalpolitiken och dess
              utveckling med många vackra ord och mycket stor insikt. Men var
              finns åtgärderna i den borgerliga politiken och i Moderaternas
              politik för att man ska få en positiv regional utveckling, om
              man nu vill ha det?
            </seg>
          </u>
          <u>
            <seg>
              Maria Plass tar upp frågan om närheten till medborgarna. Men
              på vilket sätt kan ni öka närheten till medborgarna när det gäller
              samhällelig service, till exempel inom Försäkringskassan? Man
              centraliserar Försäkringskassan och drar ned på antalet kontor
              så att människor i Norrlands inland tvingas åka tiotals mil för
              att komma i kontakt med Försäkringskassan. På samma sätt är det
              med Arbetsförmedlingen som också centraliseras, vilket gör att
              man ökar avståndet mellan den statliga servicen och medborgarna.
            </seg>
          </u>
          <u>
            <seg>
              Hur ser era planer ut för att tillgodose företagen när det gäller
              nödvändig service i fråga om IT- och bredbandsutbyggnad? Det är
              en utveckling som helt har avstannat. Vad tänker ni göra för att
              IT-utbyggnaden ska bygga på ett mål om tillgänglighet och service
              i stället för att konkurrenskraft och andra faktorer ska gälla?
            </seg>
          </u>
          <note type="speaker">
            Anf. 10 MARIA PLASS (m) replik:
          </note>
          <u>
            <seg>
              Herr talman! Jag vill först påpeka att vi är en alliansregering,
              vilket Gunilla Wahlén vet, där Moderaterna är en del. Det finns
              ett stort engagemang för den regionala utvecklingen hos mig och
              hos många andra i våra partier.
            </seg>
          </u>
          <u>
            <seg>
              Närheten till medborgarna är mycket viktig. Jag håller med om
              det. Jag tror att vi är helt överens om det. Det är lokalt som
              man vet hur det fungerar där.
            </seg>
          </u>
          <u>
            <seg>
              Försäkringskassan har ett antal lokalkontor som har startats
              på olika orter.
            </seg>
          </u>
          <u>
            <seg>
              Som jag sade har man avsatt ytterligare 50 miljoner för den kommersiella
              servicen på landsbygden och i glesbygd när det gäller drivmedelsstationer
              och lanthandlare.
            </seg>
          </u>
          <u>
            <seg>
              Gunilla Wahlén sade att hon saknade samarbete och samverkan i
              vårt arbete. Jag håller inte med om att det saknas. Om man läser
              propositionen och lyssnar på oss framkommer det att just samarbete
              och samverkan är det som vi talar om. Vi har varit väldigt mycket
              för att man ska samverka mellan till exempel Arbetsförmedlingen,
              Försäkringskassan, sjukvården och så vidare. Vi har haft projekt
              där som tyvärr är nedlagda på grund av Socialdemokraterna.
            </seg>
          </u>
          <u>
            <seg>
              Jag tycker att det är bra med samverkan över olika gränser. Givetvis
              gäller det geografiska gränser inom landet men kanske även landsgränser
              som det norsk-svenska samarbetet när det gäller strukturfonder
              som jag och vi tycker är mycket bra.
            </seg>
          </u>
          <note type="speaker">
            Anf. 11 GUNILLA WAHLÉN (v) replik:
          </note>
          <u>
            <seg>
              Herr talman! Vi är överens om att samverkan är viktigt och riktigt.
              Men ni i den nya alliansregeringen måste se till att man kan samverka.
              Då måste det som kallas stuprörstänkande tas bort mellan olika
              myndigheter och mellan olika departement. Detta såg vi i samtliga
              partier redan när vi hade den regionalpolitiska utredningen i
              slutet av 90-talet. Men jag ser det nu i dag också när jag sitter
              i Försvarsberedningen där samtliga partier finns med. Det stuprörstänkande
              som finns försvårar för verksamheten, försvårar för regionalpolitiken,
              försvårar för samarbetet och utvecklingen av myndigheterna. Detta
              stuprörstänkande finns kvar. Vad gör alliansregeringen för att
              kräva att myndigheter samverkar, i Stockholm mellan departementen
              men också mellan olika myndigheter och verksamheter ute i landet,
              för att få fram dessa effekter?
            </seg>
          </u>
          <u>
            <seg>
              Jag ser en målkonflikt i alliansregeringens politik. Ni menar
              att det är konkurrensen i stället för samarbetet som ska stärka
              regionerna. Ser Maria Plass inte denna målkonflikt mellan konkurrens
              och samarbete när ni kommer fram till reella förslag i er politik?
              Jag tycker att man behöver ha en regionalpolitisk utredning som
              tittar på hur man ska kunna bygga bort stuprörstänkandet och öka
              samarbetet för hela landets väl.
            </seg>
          </u>
          <note type="speaker">
            Anf. 12 MARIA PLASS (m) replik:
          </note>
          <u>
            <seg>
              Herr talman! När det gäller samarbete mellan departementen pågår
              just nu ett arbete, och jag tror att det kommer ett förslag i
              dagarna. Näringsdepartementet, Jordbruksdepartementet och ytterligare
              ett har tagit fram förslag. Vi kan ta som exempel regelförenklingar
              för företagare. Man har tittat över flera departementet hur man
              kan samverka för att göra det enklare för företag, men det gäller
              även andra former.
            </seg>
          </u>
          <u>
            <seg>
              Jag köper inte riktigt det där, för det finns ett samarbete.
              Jag tror att det fungerar alldeles utmärkt, och det kommer att
              fortsätta.
            </seg>
          </u>
          <u>
            <seg>
              Jag tycker själv att det är självklart att olika myndigheter
              ska samverka. Till exempel kan det gälla, om man ska starta ett
              företag, så kallad En dörr in. Den person som startar ett företag
              ska inte behöva springa till olika myndigheter och kanske ibland
              få olika svar. Det ska vara samordnat.
            </seg>
          </u>
          <u>
            <seg>
              Jag kan också se att man på flera ställen börjar samlokalisera
              sig, till exempel Arbetsförmedlingen och Försäkringskassan. Det
              finns ett väldigt stort värde i det. Tyvärr, och där håller jag
              helt med, har det varit vattentäta skott mellan myndigheterna,
              vilket har försvårat för medborgarna. Jag tycker att det är bra
              ju fler myndigheter som kan samverka. Framför allt måste vi titta
              på vad som är bäst för medborgarna. Hur kan vi göra det så enkelt
              och så bra som möjligt?
            </seg>
          </u>
          <u>
            <seg>
              Jag ser däremot inte någon målkonflikt mellan konkurrens och
              samverkan. Konkurrens är bra i olika lägen, och samverkan är bra.
              Jag ser som sagt inte att det behöver vara en målkonflikt. Tvärtom
              kan det bli mycket bättre på det viset.
            </seg>
          </u>
          <note type="speaker">
            Anf. 13 JAN ANDERSSON (c):
          </note>
          <u>
            <seg>
              Herr talman! Sickna dysterkvistar vi har hört i talarstolen i
              dag. Det är näst intill bara digerdöden som fattas när man ska
              beskriva vad som drar fram över den svenska landsbygden. Jag blir
              bekymrad över den beskrivning som vi från riksdagens talarstol
              ger över svensk lands- och glesbygd. Visst finns det saker och
              ting att göra. Samtidigt ska man komma ihåg att vi är många som
              gör det aktiva valet att bo kvar på landsbygden. Vi är också många
              som gör det väldigt aktiva valet att flytta ut på landsbygden
              och i våra glesare bygder. Jag tror att det är oerhört betydelsefullt
              att ha det med i en sådan här debatt. Allt är inte elände även
              om man kan tro det.
            </seg>
          </u>
          <u>
            <seg>
              Regional tillväxt handlar inte om att ge nödhjälp. Det handlar
              om precis det som regeringen fastslår som målsättning för politiken
              på detta område. Det handlar om utvecklingskraft i alla delar
              av landet med stark lokal och regional konkurrenskraft. För att
              skapa denna utvecklingskraft krävs det mycket mer än det som behandlas
              under detta utgiftsområde. Det handlar om utbildning, transporter,
              infrastruktur och villkoren för företag. Det handlar också om
              det lokala och regionala engagemanget. Det handlar om att ge människor
              möjlighet att påverka sin situation. Det handlar om att ge våra
              lokala och regionala aktörer möjlighet att påverka och också ansvar.
            </seg>
          </u>
          <u>
            <seg>
              När det gäller grundförutsättningarna för utvecklingskraft i
              hela landet har man i debatten lite berört den finansiella krisen.
              Det är självklart att i dagsläget är den en av grundförutsättningarna.
              Vi kommer att ha extra debatter på det temat både i dag och i
              morgon.
            </seg>
          </u>
          <u>
            <seg>
              När det gäller hanterandet av den finansiella krisen och följderna
              av denna tycker jag att regeringen har agerat på ett klokt sätt.
              Samtidigt får vi inte glömma de långsiktiga grundförutsättningarna.
              Nu gör vi från alliansregeringens sida en stor satsning på utbildning
              och forskning som kommer alla delar av landet till del. Vi gör
              en stor satsning på infrastruktur. Vi fortsätter att arbeta på
              den inslagna vägen för att göra det enklare och lönsammare att
              vara företagare i vårt land, något som har en väldig betydelse
              för hur den regionala utvecklingen blir.
            </seg>
          </u>
          <u>
            <seg>
              Just företagandet har betydelse. Många av de problem som har
              tagits upp beror på minskad efterfrågan och minskad befolkning.
              Det handlar om att ha ett livskraftigt näringsliv så att människor
              har ett jobb, vilket i sin tur gör att man har möjlighet att nyttja
              den både kommersiella och samhälleliga service som vi alla efterfrågar.
            </seg>
          </u>
          <u>
            <seg>
              Precis som jag sade tidigare kan man tro att digerdöden har dragit
              fram över svensk landsbygd. Den kanske största avfolkning som
              någonsin har varit var väl vid det tillfället, men det kan inte
              läggas regeringen till last.
            </seg>
          </u>
          <u>
            <seg>
              Jag vill återgå till det jag sade inledningsvis. Det har en väldig
              betydelse hur vi från riksdagens talarstol talar om landsbygd
              och glesbygd. Till åhörare både här i kammaren och eventuellt
              utanför som bor på landsbygden eller funderar på att bosätta sig
              på landsbygden säger jag: Lyssna på mig och alliansregeringen,
              som säger att det finns en livskvalitet på landsbygden. Det finns
              goda utvecklingsförutsättningar. Lyssna inte på oppositionens
              eländesbeskrivningar.
            </seg>
          </u>
          <note type="speaker">
            Anf. 14 KRISTER ÖRNFJÄDER (s) replik:
          </note>
          <u>
            <seg>
              Herr talman! Dysterkvistar, säger Jan Andersson från Centerpartiet.
              Ja, man blir lite dyster. Man kan inte låta bli det därför att
              man ser att saker och ting går åt fel håll, även inom regionalpolitiken.
              En sådan sak är att Jan Andersson ska vara sitt partis företrädare
              här i stället för näringsministern och ta diskussionen om regionalpolitiken
              och visa på det sättet på regionalpolitikens betydelse. Det borde
              vara dags för ministern; vi har inte haft någon minister här på
              tre år i en sådan här debatt. Men hon har chansen nästa år, och
              det är sista gången. Det är ett sätt att uppvärdera själva politikerområdet.
            </seg>
          </u>
          <u>
            <seg>
              Regeringen har agerat på ett klokt sätt, säger Jan Andersson.
              Forskningen bland annat kommer alla till del i hela riket. Det
              är inte sant. Det vet Jan Andersson. De små och medelstora högskolorna
              kommer att få en minskad andel. Det är en medveten strategi. Det
              har regeringen själv sagt. Man vill koncentrera resurserna för
              att få ett bättre resultat. Det får per automatik som resultat
              att de små och medelstora kommer att få mindre resurser.
            </seg>
          </u>
          <u>
            <seg>
              Det finns en livskvalitet att bo på landsbygd och i glesbygd.
              Ja, det gör det för väldigt många människor. För att man ska kunna
              bo där krävs att vissa förutsättningar finns. Dem måste samhället
              stå till tjänst med, för annars går det inte att bo där även om
              man själv tycker att livskvaliteten är hög.
            </seg>
          </u>
          <u>
            <seg>
              Min fråga till Jan Andersson är om han inte är orolig över att
              så mycket av service dras det ned på ute på landsbygd och i glesbygd.
            </seg>
          </u>
          <note type="speaker">
            Anf. 15 JAN ANDERSSON (c) replik:
          </note>
          <u>
            <seg>
              Herr talman! Det är lite ledsamt om Krister Örnfjäder inte tycker
              att det är tillräckligt värdigt att debattera med en vanlig ledamot,
              men det får stå för Krister Örnfjäder.
            </seg>
          </u>
          <u>
            <seg>
              När det gäller service och neddragningar på landsbygden tror
              jag att det är oerhört viktigt att vi ser den tekniska utveckling
              som försiggår. Det är väldigt lätt att drömma sig tillbaka till
              tider som varit. Men när det gäller till exempel banktjänster
              kommer jag för egen del ihåg när man tog en bunt fakturor och
              gick in på bankkontoret, ställde sig vid ena sidan av disken och
              lämnade över dem. Sedan satt kassörskan och knappade in dem. Det
              är inte riktigt så det ser ut i dagsläget. I dag gör de allra
              flesta sina bankärenden via nätet. Det är klart att det påverkar
              hur serviceställena ser ut. Det är ingen tvekan om det.
            </seg>
          </u>
          <u>
            <seg>
              Jag skulle inte vilja säga att det är någon direkt nackdel att
              Föreningsbankskontoret i Drängsred lades ned för 30 år sedan och
              det i Kinnared för 20 år sedan. Jag upplever definitivt ingen
              försämrad service, utan jag har fått en förbättrad service när
              jag kan göra mina bankärenden över nätet, och göra det vid vilken
              tid jag vill, utan att ta bilen för att åka till bankkontoret.
            </seg>
          </u>
          <u>
            <seg>
              Låt oss se den tekniska utvecklingen som en tillgång. Det handlar
              kanske inte så mycket om hus som om tillgången till service, och
              min tillgång till exempelvis bankservice har ökat betydligt.
            </seg>
          </u>
          <note type="speaker">
            Anf. 16 KRISTER ÖRNFJÄDER (s) replik:
          </note>
          <u>
            <seg>
              Herr talman! Nu är det inte bara vår egen personliga situation
              som vi ska ta hänsyn till som representanter här i Sveriges riksdag.
              Vi ska ju företräda alla människor som bor i Sverige.
            </seg>
          </u>
          <u>
            <seg>
              Vi är väl medvetna om att vi har många olika förutsättningar
              som individer. Ålder spelar in, handikapp spelar in, avstånd liksom
              hur vi bor spelar in. Det tycker jag att Jan Andersson ska ta
              med sig och inte bara hålla sig till sin egen situation.
            </seg>
          </u>
          <u>
            <seg>
              Sedan är det inte så att jag har någonting emot att debattera
              med en så kallad vanlig riksdagsledamot. Men nog vore det väl
              trevligt att någon gång få hit den ansvariga ministern, för det
              är hon som lägger fram förslagen som Jan Andersson så villigt
              ställer sig bakom.
            </seg>
          </u>
          <u>
            <seg>
              Jag vill än en gång ta upp de frågor som jag inte fick något
              svar på tidigare. Det finns företagare som nu går ut och säger
              att på grund av att kassaservicen har försämrats kommer det att
              vara svårt, en del säger till och med omöjligt, att bedriva sin
              verksamhet. Inte minst gäller det ute i skärgården. Hur har Jan
              Andersson tänkt lösa det problemet? Det är onekligen ett problem
              för dem eftersom de själva har hört av sig och gjort oss uppmärksamma
              på det. Och det här är inga dysterkvistar. De är människor som
              är beroende av den här servicen, säger de själva, för att kunna
              fortsätta driva sina verksamheter.
            </seg>
          </u>
          <u>
            <seg>
              I det här programmet har vi bland annat ett avsnitt om skärgården
              där det står att vi på olika sätt ska medverka till ett boende
              och en företagsamhet i skärgården. Men det som nu sker är kontraproduktivt.
              Vi gör det ju svårare. Hur tänker Jan Andersson lösa det, och
              framför allt när?
            </seg>
          </u>
          <note type="speaker">
            Anf. 17 JAN ANDERSSON (c) replik:
          </note>
          <u>
            <seg>
              Herr talman! När det gäller Svensk Kassaservice får Krister Örnfjäder
              det att låta som att det är regeringen som väljer bort Svensk
              Kassaservice. Men låt oss komma ihåg att under två år har Svensk
              Kassaservice tappat 40 procent av dem som använde betaltjänsten.
            </seg>
          </u>
          <u>
            <seg>
              Det är klart att det har betydelse hur kunderna till Svensk Kassaservice
              agerar. Att inte göra något åt Svensk Kassaservice när vi ser
              de stora tappen som varit i verksamheten vore närmast oansvarigt.
            </seg>
          </u>
          <u>
            <seg>
              Jag vill återkomma till att de tekniska förutsättningarna förändras
              och att vi då också måste acceptera att det blir förändringar
              ute på landsbygden.
            </seg>
          </u>
          <note type="speaker">
            Anf. 18 TINA EHN (mp) replik:
          </note>
          <u>
            <seg>
              Herr talman! Jan Andersson har talat om vad vi säger här i riksdagen
              och om hur våra attityder till olika regioner och landsbygd är
              helt avgörande. Det delar jag absolut. Samtidigt måste man naturligtvis
              tala om skillnader och peka på det som är negativt med utvecklingen,
              som naturligtvis beror på olika politiska beslut, men man måste
              också kunna se i framtiden. Det handlar inte om digerdöd och dysterkvistar.
              Det handlar om att verkligen kunna satsa och se positivt.
            </seg>
          </u>
          <u>
            <seg>
              Jag har gjort en hel del utflykter runt om i landet. Jag bor
              själv på västkusten i skärgården, där jag ser att det finns fantastiskt
              många utvecklingsmöjligheter. Och man tar verkligen vara på vartenda
              tillfälle. Det är jättekul. Men för att se sig om i landet måste
              man resa också. Jag har varit i Trångsviken, som är allmänt känd,
              Trönö och Vilhelmina. Jag har också besökt det fantastiska Eldrimner
              med småskalig matproduktion i Jämtland. Det finns otaligt många
              exempel på positiv utveckling. Och det är naturligtvis det som
              vi ska stödja.
            </seg>
          </u>
          <u>
            <seg>
              Samtidigt kräver allt det här att vi har kassaservice och att
              vi har bredband men också att vi har infrastruktur som fungerar,
              alltså den fysiska infrastrukturen. Därför lägger Miljöpartiet
              väldigt mycket pengar på satsningen på en klimatanpassad infrastruktur,
              och vi försöker satsa på detta i hela landet. Regeringen gör tvärtom.
              Man gör mycket större satsningar på vägar än på järnvägar.
            </seg>
          </u>
          <u>
            <seg>
              Man måste ha bägge glasögonen på sig. Man måste se landsbygds-
              och regionalutvecklingen och klimat- och miljöfrågorna. Det är
              en utmaning.
            </seg>
          </u>
          <note type="speaker">
            Anf. 19 JAN ANDERSSON (c) replik:
          </note>
          <u>
            <seg>
              Herr talman! Jag kan inte mer än hålla med om att infrastrukturen
              är viktig. Jag tänker inte starta någon infrastrukturdebatt här
              och nu. Eftersom vi i nästnästa ärende kommer att ha en debatt
              på just detta område, med i nuläget 17 talare anmälda, har jag
              inget mer att säga om det.
            </seg>
          </u>
          <note type="speaker">
            Anf. 20 TINA EHN (mp) replik:
          </note>
          <u>
            <seg>
              Herr talman! Det var inte mycket till svar. Då försöker jag med
              utbildning i stället. Det ingår ju också i regional utveckling.
            </seg>
          </u>
          <u>
            <seg>
              Vi ser att det har skett neddragningar av platser i högskolan,
              samtidigt som det är stora kullar på väg in i högskolorna i Sverige.
              Miljöpartiet anser att det behöver finnas tillräckliga medel för
              att dels hjälpa till att få fler högskoleplatser, dels hjälpa
              studenter att gå från studier till arbetsliv.
            </seg>
          </u>
          <u>
            <seg>
              De kvalificerade yrkesutbildningarna, som har gett goda resultat,
              har stannat upp i ett vakuum därför att man ville se över dessa
              eftergymnasiala utbildningar.
            </seg>
          </u>
          <u>
            <seg>
              Utbildning är en del i företagspolitiken som har flera beståndsdelar.
              En är bra infrastruktur, en annan är god tillgång till välutbildad
              arbetskraft. Vi ser framtiden i miljötekniksektorn. Vi ser också
              att regelkrånglet, precis som flera har påtalat, behöver minska
              för företagarna. Och det behövs medel till det.
            </seg>
          </u>
          <u>
            <seg>
              Jag undrar vad regeringen vill. Det kanske det går att svara
              på.
            </seg>
          </u>
          <note type="speaker">
            Anf. 21 JAN ANDERSSON (c) replik:
          </note>
          <u>
            <seg>
              Herr talman! När det gäller det sistnämnda om regelförenklingarna
              har regeringen satt upp målsättningen att minska kostnaderna för
              hanterandet av regelverket med 25 procent under mandatperioden.
              Totalen för regelhanteringen hamnar någonstans runt 100 miljarder.
            </seg>
          </u>
          <u>
            <seg>
              Med de förslag som bereds och som vi tittar på är vi på god väg
              mot de 10 miljarderna i alla fall. Jag tycker att det visar på
              att vi har en hög ambitionsnivå och att vi jobbar väldigt medvetet
              med regelförenklingarna.
            </seg>
          </u>
          <note type="speaker">
            Anf. 22 GUNILLA WAHLÉN (v) replik:
          </note>
          <u>
            <seg>
              Herr talman! Vänsterpartiet vill verkligen ha en aktiv och ansvarstagande
              regionalpolitik. Vi ser att förändringarna går åt fel håll med
              alliansregeringens politik. Ser inte Jan Andersson några problem
              med att stora delar av landet avfolkas? Ser inte Jan Andersson
              problem med att pengar flyttas och resurser fördelas om från regionerna
              till centralorten? Ser man inga som helst problem med att klyftorna
              mellan olika regioner ökar till förmån för de redan rika och starka
              regionerna och till nackdel för avfolkningsregionerna? Har inte
              Jan Andersson något förslag på hur man ska bryta den utvecklingen?
            </seg>
          </u>
          <note type="speaker">
            Anf. 23 JAN ANDERSSON (c) replik:
          </note>
          <u>
            <seg>
              Herr talman! Precis som jag tog upp i inledningsanförandet är
              det fundamenta som är viktigast i detta. Lyckas vi inte ute på
              landsbygden och i våra glesbefolkade områden med grundförutsättningar
              som att till exempel ha ett aktivt företagande och en bra skola
              och utbildning hjälper det föga om vi sätter pengar i det utgiftsområde
              vi nu debatterar. Det handlar om de grundförutsättningar som jag
              tog upp.
            </seg>
          </u>
          <u>
            <seg>
              Det är ingen tvekan om att alliansregeringen har flyttat fram
              positionerna när det gäller till exempel företagandet. Jag hoppas
              att det ska ge till effekt att vi får underlag för att nyttja
              både kommersiell och samhällelig service ute i landsbygd och glesbygd.
            </seg>
          </u>
          <note type="speaker">
            Anf. 24 GUNILLA WAHLÉN (v) replik:
          </note>
          <u>
            <seg>
              Herr talman! Vi är alla överens om att det är de stora områdena,
              det som kallas för den stora regionalpolitiken, som har det avgörande
              inflytandet på hur hela vårt samhälle ska fungera. Men vad är
              det som säger att privatiseringar och att flytta och centralisera
              verksamhet ska öka den regionala balansen och minska klyftorna?
              Ser inte Jan Andersson att centralisering och att dra ihop verksamheter
              till bland annat Stockholm motverkar regional balans?
            </seg>
          </u>
          <u>
            <seg>
              När det gäller företagen finns det en enorm brist på riskkapital
              ute i landet. Vi har under en lång rad av år, under tidigare mandatperioder
              även tillsammans med Centerpartiet, arbetat och pläderat för att
              få återbäring på den vindkraft och mineralutvinning som finns
              och bilda en riskkapitalfond för de regioner där dessa naturtillgångar
              finns. Det förslaget och kravet har Centerpartiet nu släppt.
            </seg>
          </u>
          <u>
            <seg>
              Ser ni inte att man skulle kunna hitta olika finansmöjligheter
              genom att till exempel få ut riskkapital ut i regionerna så att
              det inte stannar i storstadsregionerna och framför allt i Stockholm?
            </seg>
          </u>
          <note type="speaker">
            Anf. 25 JAN ANDERSSON (c) replik:
          </note>
          <u>
            <seg>
              Herr talman! När det gäller var företag ska etablera sig är det
              viktigt att företagen väljer det själva. Det är inget vi styr
              från riksdag och regering.
            </seg>
          </u>
          <u>
            <seg>
              Jag håller med om att det är viktigt att vi har en fungerande
              finansiering över hela landet. På finansieringsområdet har regeringen
              tillsatt en utredning där Jan-Olle Folkesson jobbar med detta.
              Vi återkommer i den frågan.
            </seg>
          </u>
          <note type="speaker">
            Anf. 26 Tredje vice talman LISELOTT HAGBERG (fp):
          </note>
          <u>
            <seg>
              Herr talman! Människor som kan påverka sin situation, som ges
              möjlighet att växa, som kan förverkliga drömmar och idéer och
              som mår och fungerar väl är en tillgång inte bara för sin närmaste
              omgivning utan för samhället som helhet. Därför är det viktigt
              att ett synsätt som präglas av att samhället ska formas för människorna
              och inte tvärtom får genomsyra politiken på alla olika nivåer
              och i alla olika sammanhang. Politikens roll är att skapa möjligheter
              för människor att växa. Människors drivkraft och engagemang måste
              helt enkelt tas till vara. Samhällets roll är att möta människors
              behov för att förenkla och underlätta vardagen. Tillväxt skapas
              av människor utifrån de förutsättningar som ges.
            </seg>
          </u>
          <u>
            <seg>
              Herr talman! Man kan förstås fråga sig varför jag inleder en
              debatt om regional tillväxt på detta sätt. Skälet är att regional
              tillväxt handlar om många olika typer av insatser där mycket inte
              ryms under denna utgiftspost. Folkpartiets och regeringens synsätt
              vad gäller tillväxt handlar bland annat om fler i arbete, färre
              i utanförskap, fungerande infrastruktur och bättre utbildningskvalitet.
              Det är andra utskott som ansvarar för beredning av just dessa
              delar.
            </seg>
          </u>
          <u>
            <seg>
              Till detta kommer förstås den uttalade viljan från vår sida att
              skapa bättre förutsättningar och villkor för företag och företagande
              kort sagt näringsfrämjande åtgärder. Utan företag och företagare
              stannar vårt land. Näringsutskottet ansvarar här för ett brett
              område när det gäller frågan om regional tillväxt och att underlätta
              för företag och företagande.
            </seg>
          </u>
          <u>
            <seg>
              Enligt vår uppfattning är det bra för Sverige att de ekonomiskt
              starka regionerna blir fler. Det gynnar nämligen de svagare regionerna.
              Det finns heller inget motsatsförhållande i en regional tillväxtpolitik
              som bedrivs i alla delar av landet, i såväl små som stora kommuner,
              i såväl storstadsregioner som gles- och landsbygdsregioner. Den
              regionala tillväxtpolitiken måste förstås anpassas till de regionala
              förutsättningarna.
            </seg>
          </u>
          <u>
            <seg>
              Det finns även behov av särskilda insatser i vissa specifika
              områden. Det är områden som ur ett såväl nationellt som europeiskt
              perspektiv behöver särskilda åtgärder för att stärka sina förutsättningar
              för tillväxt. Det kan till exempel handla om att stärka utvecklingskraften
              genom en nationell strategi för landsbygden. Ett sådant arbete
              påbörjades av regeringen under förra året. Här sker ett samarbete
              mellan flera olika departement med fokus på områden som
            </seg>
          </u>
          <u>
            <seg>
              Vi kan vänta oss en skrivelse om detta i början av nästa år.
            </seg>
          </u>
          <u>
            <seg>
              Herr talman! Samverkan är för övrigt ett ledord i den regionala
              tillväxtpolitiken. Det behövs ett ökat lokalt och regionalt inflytande
              och ansvar vad gäller de statliga tillväxtresurserna. Det är även
              positivt att de mest prioriterade områdena i de regionala strukturfondsprogrammen
              inriktar sig på innovation och förnyelse. Där tas sikte mot förnyelse
              av näringslivet och stimulans av människors förmåga att starta
              företag inom både grön teknik och turism. Det är områden som för
              övrigt utvecklas och växer.
            </seg>
          </u>
          <u>
            <seg>
              När det gäller myndigheter är det är det alldeles utmärkt att
              regeringen ser över dem och arbetar för att samordna verksamheter
              där så är möjligt. Vid eventuella nybildningar bör en ledstjärna
              vara att de inte med självklarhet ska placeras i storstadsområden.
              I sammanhanget vill jag även passa på att påpeka att de mest kraftfulla
              verktygen för att åtgärda problem för den skull inte självklart
              är att skapa nya myndigheter.
            </seg>
          </u>
          <u>
            <seg>
              Återigen vill jag påpeka att det är människor som ska stå i centrum.
              Målet måste därför vara att öka möjligheterna när det gäller att
              förenkla kontakterna mellan myndigheter och medborgare. Tillgången
              till grundläggande service är en förutsättning för god livsmiljö
              i glesbygd. Samverkan mellan olika offentliga organ kan förväntas
              ge dels bättre service till enskilda och företag, dels effektivisering.
              Möjligheten att samordna offentlig service med kommersiell är
              under utredning.
            </seg>
          </u>
          <u>
            <seg>
              Det är förstås känt av alla som sitter här i dag och för medborgarna
              i vårt avlånga land i övrigt att de ekonomiska förutsättningarna
              har förändrats under hösten. Det är förutsättningar som inte kunnat
              styras av regeringen. Det är inte bara den svenska ekonomin som
              är i gungning utan fortfarande även den globala. Det påverkas
              vi i allra högsta grad av. Därför är det särskilt glädjande att
              regeringen har presenterat ett förslag som bidrar till att underlätta
              situationen för företag i olika delar av landet något som är föremål
              för debatt senare under dagen.
            </seg>
          </u>
          <note>
            Avslutningsvis yrkar jag bifall till utskottets förslag.
          </note>
          <note type="speaker">
            Anf. 27 KRISTER ÖRNFJÄDER (s) replik:
          </note>
          <u>
            <seg>
              Herr talman! När jag hör på Liselott Hagberg måste jag erkänna
              att jag instämmer i nästan allting. Det råder inga direkta meningsskiljaktigheter,
              men jag har några frågor.
            </seg>
          </u>
          <u>
            <seg>
              Som jag har tagit upp i mina tidigare inlägg finns det många
              andra områden som påverkar den regionalpolitiska satsningen. Jag
              hoppas att Liselott Hagberg kan kosta på sig att kommentera sådant
              som hon själv tog upp, för det är det jag kommer att prata om.
            </seg>
          </u>
          <u>
            <seg>
              Det nämndes bland annat att det krävs en fungerande infrastruktur
              och att kommuner och regioner måste vara med och ta ett större
              ansvar. Det framgår också i infrastrukturpropositionen som ska
              behandlas i eftermiddag.
            </seg>
          </u>
          <u>
            <seg>
              Då har vi helt plötsligt kommit in på den ekonomiska biten. Man
              vill ha medfinansiering. Medfinansiering innebär oftast att det
              är kommunala och landstingskommunala pengar som ska läggas på
              infrastruktursatsningar. Det gör att man exempelvis får mindre
              pengar över för att bedriva annan verksamhet som man har ett huvudansvar
              för.
            </seg>
          </u>
          <u>
            <seg>
              Vad tycker Liselott Hagberg om att man från statens sida vill
              ha kommunala och landstingskommunala pengar för att bygga infrastruktur?
            </seg>
          </u>
          <note type="speaker">
            Anf. 28 Tredje vice talman LISELOTT HAGBERG (fp) replik:
          </note>
          <u>
            <seg>
              Herr talman! Jag talade om fungerande infrastruktur. Att infrastrukturen
              fungerar är ju viktigt för alla delar av landet, särskilt för
              dem som bor på landsbygden. När det gäller ett ökat inflytande
              från regionala och lokala aktörer förs det en dialog om behovet
              av infrastruktur och infrastruktursatsningar.
            </seg>
          </u>
          <u>
            <seg>
              Det görs också överenskommelser mellan centrala, lokala och regionala
              aktörer när det gäller medfinansiering. I mitt eget hemlän, Södermanland,
              och i Östergötland finns det exempel på det i kommande satsningar
              som Ostlänken. Där finns det en vilja att medverka i kommande
              infrastruktursatsningar för att regionala företrädare anser att
              det är av stort värde för företag, företagande och utveckling
              i länen.
            </seg>
          </u>
          <note type="speaker">
            Anf. 29 KRISTER ÖRNFJÄDER (s) replik:
          </note>
          <u>
            <seg>
              Herr talman! Det var just fungerande infrastruktur vi pratade
              om. Lokalt och regionalt känner man ju till sina behov. Det kan
              inte vara obekant att man i det resonemang som förs och som har
              förts inför infrastrukturpropositionen mycket medvetet har gått
              ut till regionerna och frågat hur mycket de kan bidra med om projekten
              ska finnas med i planen. Det är den krassa verkligheten.
            </seg>
          </u>
          <u>
            <seg>
              Man har pratat om att i storleksordningen 3040 miljarder ska
              finansieras på annat sätt än från den statliga sidan.
            </seg>
          </u>
          <u>
            <seg>
              På annat sätt har så här långt visat sig vara just kommuner och
              landsting. De företag som blivit tillfrågade har, mig veterligen,
              lämnat svaret att det är en statlig angelägenhet. De säger att
              de betalar in bolagsskatt och är med och bidrar till finansiering
              på andra sätt, så nu är det myndigheter som ska fram med pengarna.
            </seg>
          </u>
          <u>
            <seg>
              Om man är mån om att få till en infrastruktursatsning måste man
              vara med och betala för att det ska bli verklighet. Om man inte
              gör det riskerar det att skjutas på framtiden.
            </seg>
          </u>
          <u>
            <seg>
              Vi är alla medvetna om att det finns kommuner och regioner som
              har bättre förutsättningar än andra att vara med och bidra på
              grund av att de har en bättre ekonomi. Det får till resultat att
              de alltid kommer att kunna få sina behov tillgodosedda. Risken
              är att alla andra kommer att få stå tillbaka.
            </seg>
          </u>
          <note type="speaker">
            Anf. 30 Tredje vice talman LISELOTT HAGBERG (fp) replik:
          </note>
          <u>
            <seg>
              Herr talman! Det största hotet mot kommande infrastruktursatsningar
              är väl det som inte så sällan är föremål för debatt i den här
              kammaren, nämligen det som inte gjordes tidigare.
            </seg>
          </u>
          <u>
            <seg>
              Den här regeringen har suttit i två år. Tidigare startades projekt
              som inte var finansierade av den förra regeringen.
            </seg>
          </u>
          <u>
            <seg>
              Man kan illustrera det med de hål som finns utmed den väg där
              jag själv bor. Det är stora hål som inte har blivit åtgärdade
              för att det var ett stort underskott på underhållssidan.
            </seg>
          </u>
          <u>
            <seg>
              Jag har själv sagt i något sammanhang att man borde manifestera
              det genom att åka ut klippa band för vägar som numera är hålfria.
              Det finns alltså andra problem när det gäller infrastruktur.
            </seg>
          </u>
          <u>
            <seg>
              För övrigt kommer infrastruktur att vara föremål för en debatt
              senare i eftermiddag med väldigt många deltagare.
            </seg>
          </u>
          <u>
            <seg>
              Det finns inte någon påtvingad medverkan. Det förs en dialog
              mellan centrala och regionala aktörer. Det finns en stor vilja
              att medverka i kommande infrastrukturprojekt.
            </seg>
          </u>
          <note>
            Ajournering
          </note>
          <note>
            Kammaren beslutade kl. 11.56 på förslag av talmannen att ajournera
            förhandlingarna till kl. 12.00, då en aktuell debatt om det ökande
            antalet varsel och konkurser samt läget i fordonsindustrin skulle
            äga rum.
          </note>
          <u>
            <seg>
              Återupptagna förhandlingar
            </seg>
          </u>
          <u>
            <seg>
              Förhandlingarna återupptogs kl. 12.00.
            </seg>
          </u>
          <note>
            8 § Aktuell debatt: Det ökade antalet varsel och konkurser samt
            läget i fordonsindustrin
          </note>
          <note type="speaker">
            Anf. 31 TOMAS ENEROTH (s):
          </note>
          <u>
            <seg>
              Fru talman! Dagens debatt är en extradebatt med anledning av
              ökningen av antalet varsel och konkurser samt läget i fordonsindustrin.
              Vi har begärt debatten eftersom vi upplever att regeringen inte
              agerat tillräckligt för att möta den kris som nu pågår.
            </seg>
          </u>
          <u>
            <seg>
              Fordonsindustrin är vår största exportnäring, och den är i många
              delar ryggraden i Industri-Sverige. Den industrikompetens och
              den utvecklingsförmåga som ryms i fordonsindustrin bidrar till
              och stärker också övriga Industri-Sverige. I förlängningen är
              det alltså Sveriges förmåga och styrka som industrination som
              står på spel. Därför är det viktigt att nu göra insatser som värnar
              arbetstillfällen och industrikompetens.
            </seg>
          </u>
          <u>
            <seg>
              Samtidigt som krisen inom industrin pågår ser vi en kraftig ökning
              av antalet konkurser, inte minst bland landets småföretag. Lågkonjunkturen,
              men framför allt likviditetskrisen, när bankerna stryper möjligheten
              till krediter, slår nu ut även väl fungerande företag. När det
              gäller såväl fordonsindustrin som landets småföretag har vi föreslagit
              en rad insatser under hösten. Dessvärre har vi fått uppleva en
              regering som agerar svagt och sent. Från att inledningsvis ha
              förnekat och ignorerat den dramatiska försämring som skedde under
              hösten har regeringen steg för steg motvilligt tvingats till åtgärder.
            </seg>
          </u>
          <u>
            <seg>
              Jag och många med mig begär nu besked av näringsministern. Vilka
              ytterligare insatser är ni beredda att göra? Vilka svar ger ni
              till de tiotusentals anställda inom fordonsindustrin? Vilka besked
              ger ni till landets småföretagare som inte får krediter? Ser ni
              dem över huvud taget, eller har ni fastnat i retoriken från Bankeryd
              och valrörelsen om utanförskap och skattesänkningar?
            </seg>
          </u>
          <u>
            <seg>
              Det är nu när krisen slår till som vi behöver en regering som
              agerar. Det är nu när krisen slår till som vi behöver en aktiv
              näringspolitik.
            </seg>
          </u>
          <note type="speaker">
            Anf. 32 KENT PERSSON (v):
          </note>
          <u>
            <seg>
              Fru talman! För ett par veckor sedan begärde Vänsterpartiet en
              aktuell debatt om krisen inom svensk personbilstillverkning. Det
              var innan regeringen lämnat några besked över huvud taget om hur
              den såg på krisen i svensk fordonsindustri, framför allt vad gällde
              Saab och Volvo Personvagnar. Det handlar också om alla de varsel
              som drabbar och kastar ut anställda i en ovisshet som vi inte
              kan se konsekvenserna av i dag. Sedan dess har krisen fördjupats,
              inte minst vad gäller Scania och Volvo Lastbilar samt alla de
              tusentals underleverantörer som mer eller mindre är knutna till
              fordonsindustrin.
            </seg>
          </u>
          <u>
            <seg>
              Frågorna om utvecklingen inom fordonsindustrin och regeringens
              brist på agerande är många och behöver därför debatteras. En nedläggning
              av personvagnstillverkningen i Sverige skulle betyda stora förluster
              för enskilda och för näringsutvecklingen i stort. Särskilt hårt
              drabbat är Västsverige. Enligt Nutek jobbar 43 000 personer inom
              fordonstillverkningen varav 37 000 vid Volvo och Saab. Runt fordonsverksamheten
              finns underleverantörer i snart sagt varje kommun. Vi har besökt
              Arvika, Olofström, Sandviken, Köping och kan konstatera att kommunernas
              beroende av fordonstillverkningen är mycket stort. Debatten hade
              lika gärna kunnat handla om kommunernas och landstingens ekonomiska
              situation i dag, en situation som inte på något sätt kan sägas
              vara ljus för tillfället.
            </seg>
          </u>
          <u>
            <seg>
              Sverige som nation skulle lida stor skada. Fordonsindustrins
              exportvärde är hela 168 miljarder kronor, vilket gör den till
              Sveriges största exportnäring.
            </seg>
          </u>
          <note type="speaker">
            Anf. 33 Näringsminister MAUD OLOFSSON (c):
          </note>
          <u>
            <seg>
              Fru talman! Låt mig få börja med att tacka för att Socialdemokraterna
              och Vänsterpartiet initierat denna debatt. Det är viktigt att
              vi får chansen att diskutera fordonsindustrin och villkoren för
              småföretagen. Det ger också regeringen möjlighet att presentera
              vad den gör.
            </seg>
          </u>
          <u>
            <seg>
              Vi måste naturligtvis börja i finanskrisen. Ett litet exportberoende
              land som Sverige är förstås oerhört beroende av omvärlden. När
              vi i finanskrisens spår får de effekter som vi nu ser är det naturligt
              för regeringen att ha som sin högsta prioritet att få ordning
              på finanssektorn. Om kunder ute i världen inte får låna pengar
              för att köpa bussar, för att köpa tunga fordon, för att köpa bilar
              och andra produkter drabbas hela fordonsindustrin. Men också alla
              de småföretagare som i dag behöver krediter drabbas av detta.
              Därför är regeringens fokus att få ordning på finanssektorn inte
              bara här hemma utan även i hela övriga Europa.
            </seg>
          </u>
          <u>
            <seg>
              Jag tror också att svenska folket, alla de som är drabbade av
              varsel, alla de som riskerar uppsägningar, alla de som är beroende
              av fordonsindustrin, sätter sin tilltro till att politiker vågar
              och kan agera när det är svårt och att vi kraftsamlar för att
              göra livet något lättare för alla dem som nu har det besvärligt.
              Det gäller de anställda, men det gäller också rätt många småföretagare
              som inte får förlänga sina lån och har bekymmer med att få låna
              pengar hos bankerna.
            </seg>
          </u>
          <u>
            <seg>
              Det känns givetvis bra att vara minister i en regering som redan
              i september förutsåg mycket av det som vi nu ser hända. Jag ska
              villigt erkänna att ingen av oss kunde förutse djupet i krisen,
              men om vi tittar på den budget som presenterades kan vi konstatera
              att många av de förslag som vi lade fram i höst har Barrosoplanen
              nu plockat in i de förslag som lagts fram på Europanivå. Sverige
              är förebild för många länder i Europa när det gäller olika typer
              av insatser.
            </seg>
          </u>
          <u>
            <seg>
              Det är bra att ha en regering som minskat utanförskapet och därmed
              gjort det möjligt att få in större skatteintäkter så att vi kan
              satsa framåt. Det är därför budgeten kunde innehålla 32 miljarder
              i reformutrymme. Till det kommer att vi har en marginal för att
              kunna göra mer. Just för att vi har ett utrymme har vi också kunnat
              presentera saker under senare delen av hösten. Det är den stabila
              ekonomiska situationen som är grunden för att människor ska kunna
              känna trygghet här hemma. Att fler jobbar och vi får mer skatteintäkter
              gör att vi kan satsa offensivt inom olika områden.
            </seg>
          </u>
          <u>
            <seg>
              I den budget som presenterades i höstas fanns vissa huvudområden.
              Jobb och företagande handlar om att minska kostnaderna för svenska
              företag med 16 miljarder kronor. Det är mycket viktigt i tider
              då det är svårt att minska kostnaderna. Det ska läggas till de
              36 miljarder som vi beslutat om tidigare.
            </seg>
          </u>
          <u>
            <seg>
              Vi sänker inkomstskatterna för människor med låga och normala
              inkomster, vilket gör att när banklånen skjuter i höjden och det
              är ekonomiskt bekymmersamt har man lite större marginaler framför
              allt om man har låga inkomster.
            </seg>
          </u>
          <u>
            <seg>
              Vi har också ett paket för att rusta för framtiden. Det innehåller
              10 miljarder i närtidssatsningar gällande infrastruktur eftersatta
              vägar, järnvägar, skötsel och underhåll, allt det som alla väntat
              på. Där tillförs nu resurser för att rusta.
            </seg>
          </u>
          <u>
            <seg>
              Vi satsar på forskning och innovation. Det handlar om 15 miljarder
              kronor fram till 2012. Vi ska använda tiden till att investera
              så att vi står väl rustade, såväl företag som enskilda, för att
              möta den högkonjunktur som vi vet kommer.
            </seg>
          </u>
          <u>
            <seg>
              Dessutom gör vi en kraftfull satsning på klimat och energi. Vi
              vet att finanskrisen och klimatkrisen är här samtidigt. Min vision
              är att använda både finanskrisen och klimatkrisen som en hävstång
              för att lyfta upp såväl svensk som europeisk ekonomi. Det kanske
              är precis nu vi ska ta det här stora steget för att ta fram miljöteknik
              och lösa klimatfrågorna med teknikutveckling och företagsutveckling
              i vårt land.
            </seg>
          </u>
          <u>
            <seg>
              Vi har också satsat på välfärdsområdena psykiatri, sjuk- och
              hälsovård och annat. Till det har vi lagt ett ytterligare åtgärdsprogram
              som handlar om att stödja människor som blir arbetslösa. Det ger
              ökade resurser till arbetsförmedlingarna att anställa, ökade resurser
              till insatser för att hjälpa dem som blir arbetslösa, utbildning
              med arbetspraktik och annat.
            </seg>
          </u>
          <u>
            <seg>
              Vi satsar på yrkesutbildning därför att många småföretag fortfarande
              frågar efter yrkesutbildad arbetskraft. Vi förstärker infrastrukturen
              med 1 miljard kronor till ytterligare insatser för skötsel och
              underhåll, vilket ger jobb direkt för den hårt drabbade bygg-
              och anläggningssektorn.
            </seg>
          </u>
          <u>
            <seg>
              Vi genomför också en reform av ROT-tjänster som innebär att många
              företag som nu har varslat, vilket vi har fått signaler om, tagit
              tillbaka sina varsel därför att man ser att man kan utveckla jobben
              inom sektorn.
            </seg>
          </u>
          <u>
            <seg>
              Vi har också sett till att följa småföretagens möjligheter att
              få krediter. Det är klart att banksektorn är grunden, men vi har
              insett att banksektorn inte fungerar fullt ut. Vi läste senast
              i dag rapporter om detta. Det som är viktigt att säga är att vi
              då måste ta till de instrument som svenska staten har och som
              systemen kan hjälpa till med. Därför har vi tillfört 2 miljarder
              extra till Almi, för att de ska kunna hjälpa små och medelstora
              företag i den här situationen. Vi har höjt deras medfinansieringsmöjlighet
              från 50 till 80 procent, och i särskilda fall kan man gå in med
              100 procent. Vi har som sagt tillfört 2 extra miljarder, och vi
              har också utvidgat deras uppdrag till att inte bara omfatta nystartade
              små företag, utan också medelstora företag. Jag hoppas att småföretagare
              som känner att de behöver hjälp vänder sig till Almi.
            </seg>
          </u>
          <u>
            <seg>
              Full förmånsrätt återinförs från och med den 1 januari, vilket
              innebär att småföretagare nu får det lättare att låna med olika
              säkerheter. Det här förstörde den förra regeringen, men vi återinför
              100-procentig förmånsrätt från och med den 1 januari. Det är många
              småföretagare som kommer att ha nytta av det.
            </seg>
          </u>
          <u>
            <seg>
              Vi har tillfört Svensk Exportkredit ytterligare resurser, 5 miljarder
              kronor. De har också en låneram hos Riksgälden med 100 miljarder.
              Vad är syftet med det här? Jo, att de företag som kan ta hem exportorder
              ska ha en exportkredit, så att vi får hem de jobb som vi kan göra
              tack vare att vi har duktiga företag. Vi går in med krediter på
              det sättet.
            </seg>
          </u>
          <u>
            <seg>
              Vi har också tillsatt varselsamordnare som ute i landet ska jobba
              med de funktioner och de resurser som finns. Vi har tillsatt två
              ytterligare i dag på regeringssammanträdet. Jag ser nu dessa varselsamordnare
              koordinera, samordna och samverka med olika organ för att hjälpa
              människor som finns ute i våra regioner. Det är ett fantastiskt
              arbete som pågår. Många av de åtgärder som vi nu vidtar har sitt
              ursprung i idéer från regioner och kommuner, där man har sett
              saker som vi behöver förbättra, som systemen med Arbetsförmedlingen,
              Försäkringskassan och Almi bland annat, för att detta ska finnas
              till hjälp för dem som verkligen behöver det.
            </seg>
          </u>
          <u>
            <seg>
              Vi har också presenterat en särskild satsning på fordonsindustrin
              därför att vi tror att fordonsindustrin och fordonsklustret också
              i framtiden kommer att vara av mycket stor betydelse för Sverige,
              för exportinkomster men också för den teknologiska utvecklingen
              framöver när det gäller förnybara bränslen och miljövänliga bilar.
              Det här ligger helt i linje med det som vi driver på EU-nivå.
              Om vi ska minska klimatutsläppen måste vi ha andra fordon som
              släpper ut mindre. Då ska vi använda den här situationen för att
              göra den omställningen. Därför tillför vi 3 miljarder till ett
              bolag som ska jobba med forskning och utveckling för att supporta
              och samarbeta med fordonsindustrin för att ta fram miljövänliga
              bilar, som kunderna efterfrågar, lite snabbare.
            </seg>
          </u>
          <u>
            <seg>
              Jag vill att Sverige ska vara världsledande på det här området.
              Vi är den första regering som genomför ett samlat åtgärdsprogram
              för fordonsindustrin. Inte ens det stora landet i väster, USA,
              har än presenterat något program. Ute i Europa diskuterar man,
              men man har än inte presenterat något program för detta.
            </seg>
          </u>
          <u>
            <seg>
              Forskningsprogrammet innebär också att företagen måste komma
              fram med goda idéer som vi sedan kan värdera och hjälpa till att
              finansiera.
            </seg>
          </u>
          <u>
            <seg>
              Vi har också tillfört lånegarantier med 20 miljarder kronor,
              vilket innebär att vi kan dra nytta av Europeiska investeringsbankens
              lån. Där hoppas jag att våra svenska företag ska komma fram med
              viktiga förslag. Vi har också infört undsättningslån för de företag
              som är i ekonomisk kris på grund av fordonsindustrins bekymmer.
              Det är ett tillfälle för dem att få hjälp.
            </seg>
          </u>
          <u>
            <seg>
              Jag har noterat att Socialdemokraterna i dag har KU-anmält oss
              för detta. Min fråga till Socialdemokraterna är: Tänker ni rösta
              emot det paket med fordonssatsningen som det nu handlar om? Det
              verkar som att ni har för dåligt underlag. Ni vet inte vad det
              här innebär. Jag tror att de som lyssnar vill veta: Innebär det
              nu att ni kommer att rösta mot det förslag för fordonsindustrin
              vi har lagt fram?
            </seg>
          </u>
          <note>
            (Applåder)
          </note>
          <note type="speaker">
            Anf. 34 TOMAS ENEROTH (s):
          </note>
          <u>
            <seg>
              Fru talman! Mycket ska man höra. Näringsminister Maud Olofsson
              inledde med att säga att regeringen förutsåg mycket redan i september.
              Maken till arrogans får man leta efter! Regeringen blundade för
              den verklighet som alla andra såg.
            </seg>
          </u>
          <u>
            <seg>
              Den enda i regeringen som möjligtvis har förutsett utvecklingen
              är finansminister Anders Borg. Han gjorde ett förutseende redan
              för två år sedan, när regeringen tillträdde. Han sade: Först om
              två år kommer vi att se de fulla effekterna av alliansens ekonomiska
              politik.
            </seg>
          </u>
          <u>
            <seg>
              Jojo! Nu ser vi!
            </seg>
          </u>
          <note>
            (Applåder)
          </note>
          <u>
            <seg>
              Regeringen har blundat för utvecklingen genom att upprepade gånger
              säga att det bara är varsel, bara en tillfällig inbromsning, ingen
              lågkonjunktur. Men det är inte bara varsel! Häromveckan var det
              1 800 personer som fick gå på dagen från Volvo. De fick lämna
              sin arbetsplats. De fick inte ens stanna kvar där, utan fick tömma
              sina skåp och gå därifrån, ut i öppen arbetslöshet. På arbetsplats
              efter arbetsplats, på företag efter företag är det människor som
              nu lämnar sina arbeten för att gå ut i arbetslöshet. Småföretagare
              får se sina livsverk gå i kras.
            </seg>
          </u>
          <u>
            <seg>
              Det är en ekonomisk kris som alla andra utom regeringen har varnat
              för. Vi har pekat på riskerna och krävt insatser och stimulanspaket.
              Vad sade regeringen? Jo, den har ett superpaket i den budget som
              gjordes redan i somras. Men det var ett superpaket där de stora
              insatserna handlar om att sänka skatten för förmögna och friska
              i stället för att göra insatser för att investera Sverige ur krisen
              och stärka vår konkurrenskraft. Först efter lång och hård kritik
              under hela hösten från en samlad opposition, Svenskt Näringsliv
              och till och med Lantbrukarnas riksförbund om att det måste komma
              ett stimulanspaket fick regeringen backa och leverera ett stimulanspaket
              på 8,3 miljarder. Vilken var reaktionen? Det räcker inte. Det
              är inte tillräckligt. Det kunde alla inse, utom regeringen, som
              tyckte: Superpaketet var kanske inte tillräckligt, men nu med
              8,3 miljarder extra har vi minsann lyssnat och skapat oss handlingsutrymme.
            </seg>
          </u>
          <u>
            <seg>
              Det var samma sak med fordonsindustrin. Maud Olofsson har ända
              sedan hon tillträdde uteslutit ytterligare insatser för att stärka
              fordonsindustrin: Det behövs inga statliga insatser! Staten ska
              inte hålla på med någon stödpolitik för den här typen av branscher!
            </seg>
          </u>
          <u>
            <seg>
              Vi pressar och pressar och begär besked, först om fordonsforskningsprogrammen,
              sedan om lånegarantier, sedan om andra insatser. Till slut kommer
              en presskonferens för inte så länge sedan där man levererar ett
              28-miljarderspaket, som jag måste säga tog många på sängen. Inledningsvis
              var nog också väldigt många imponerade av att regeringen äntligen
              möjligtvis kunde ha förstått vad som skedde.
            </seg>
          </u>
          <u>
            <seg>
              Men likt en sufflé pös detta paket ihop när vi väl sedan började
              granska vad det egentligen innehöll. Det tog inte många timmar
              förrän Europeiska investeringsbankens representanter kunde konstatera:
              Nämen, det där är ju halva utrymmet. Det kan väl inte bara Sverige
              ta, det ska räcka till hela Europa. Då var regeringen snabbt framme
              och sade att vi ska öka på budgeten inom Europeiska investeringsbanken.
              Men det finns det inga beslut om. Både vi och fordonsindustrin
              väntar fortfarande på besked från Maud Olofsson om vad som ska
              gälla under flera år. Vad är det egentligen som gäller i det här
              paketet? En framstående representant för Europas fordonsindustriföretag
              sade: Det luktar illa att skryta med andras pengar. Det var hans
              kommentar till regeringens så kallade fordonspaket.
            </seg>
          </u>
          <u>
            <seg>
              Här behövs inga suffléer. Här behövs ordentliga insatser på kort
              och lång sikt. Förläng miljöbilspremien i stället för att avskaffa
              den! Det skulle vara en väldigt viktig signal, inte minst till
              Saab och Volvo, som är starka på miljöbilsmarknaden. Inför en
              skrotningsrabatt! Vi har sådana förslag hos oss som ni glatt kan
              få ta till. Då förnyar vi den svenska fordonsparken, samtidigt
              som vi gör goda insatser för miljön.
            </seg>
          </u>
          <u>
            <seg>
              Stärk industrikompetensen. Inför 20 000 nya utbildningsplatser
              för att säkra den industrikompetens vi behöver. Vi har särskilda
              insatser till fordonsindustrin. Det har Volvo och andra efterlyst:
              Varför kan ni inte se till att vi kan behålla en del av de nyckelpersoner
              som vi nu tvingas säga upp? Vi står för halva utbildningskostnaden,
              kan samhället hjälpa oss med resten?
            </seg>
          </u>
          <u>
            <seg>
              På det här sättet har vi haft en dialog med fackföreningsrörelsen
              och fordonsindustrins företrädare och kommit med en rad förslag,
              men regeringen har blundat. Ett förslag skulle möjligen vara utvecklingsbolaget,
              som jag tycker är ett bra förslag. Men det är tusan att vi ska
              behöva tjata så länge för att regeringen ska inse det.
            </seg>
          </u>
          <u>
            <seg>
              Vi har tappat värdefull tid och värdefulla besked till nuvarande
              och eventuellt kommande ägare av svensk fordonsindustri genom
              att regeringen har låtit bli att lyssna. Maud Olofsson har ägnat
              större delen av tiden att tala om vad som inte kan göras.
            </seg>
          </u>
          <u>
            <seg>
              På motsvarande sätt är det för landets småföretagare. De trodde
              att regeringen skulle göra viktiga insatser för dem. Men de fick
              uppleva att det första Maud Olofsson gjorde som näringsminister
              var att höja arbetsgivaravgifterna. Det var kanske inte vad de
              hade väntat sig.
            </seg>
          </u>
          <u>
            <seg>
              Häromdagen kunde vi se på nyheterna i tv hur regelkrånglet har
              ökat kraftigt under den här regeringen. När det nu gäller, krisen
              är här och landets småföretagare ser sina livsverk gå i kras och
              förtvivlat vänder sig till regeringen, då står man och tittar
              på och gör väldigt lite insatser.
            </seg>
          </u>
          <u>
            <seg>
              Jag ska ge er kredit för höjd kapitalinsats i Almi och Svensk
              Exportkredit. Det tycker vi var en bra insats. Den var utmärkt.
              Jag tror dessvärre att vi behöver göra ytterligare insatser där.
              Det är i dag friska företag som slås ut på marknaden.
            </seg>
          </u>
          <u>
            <seg>
              I Stockholm ökade antalet konkurser med över 50 procent under
              oktober månad. Man kanske måste ta nya tag med den bankgaranti
              som man förhandlade fram och göra den generell. Man bör överväga
              att se till att den blir obligatorisk så att inte landets näringsliv
              är i händerna på ett antal giriga banker.
            </seg>
          </u>
          <u>
            <seg>
              Sänk arbetsgivaravgiften för småföretagen! Inför regler så att
              man inte ska använda småföretag som bank genom maktrabatter! Gör
              insatser nu! Sitt inte bara och vänta! Vi har inte råd och tid
              att göra det.
            </seg>
          </u>
          <note type="speaker">
            Anf. 35 KENT PERSSON (v):
          </note>
          <u>
            <seg>
              Fru talman! Det måste vara lite av ödets ironi att vi i dag är
              mitt uppe i ännu en ekonomisk kris och har en borgerlig regering.
              Vid de tre senaste tillfällena vi haft en borgerlig regering har
              vi också haft ekonomiska kriser. Det måste vara ödets ironi.
            </seg>
          </u>
          <u>
            <seg>
              Fru talman! Utan fordonsindustrin stannar Sverige. Det låter
              dramatiskt. Krisen inom fordonsindustrin är allvarlig och påverkar
              hela Sverige. Det gäller inte bara dem som drabbas av varsel hos
              de fyra fordonstillverkarna utan även alla de företag som är underleverantörer
              till fordonsindustrin.
            </seg>
          </u>
          <u>
            <seg>
              Vad det egentligen handlar om är att vi har teknikkluster, nätverk
              och företag som inom vissa områden är världsledande. Med sin forskning
              och utveckling har de bidragit till utvecklingen av svensk industri.
              Här handlar det om en bransch som alltid måste ligga i framkant
              i tekniskt kunnande, forskning, utveckling och industriell infrastruktur
              som är hotad.
            </seg>
          </u>
          <u>
            <seg>
              När nu Volvo och Saab ger sina anställda ledigt över jul beror
              det inte på att de får en snäll julklapp. Det beror på att orderingången
              på ett dramatiskt sätt uteblivit. Den uppkomna situationen kommer
              att slå hårt mot underleverantörer inom fordonsindustrin med ett
              flertal konkurser som följd.
            </seg>
          </u>
          <u>
            <seg>
              Vi upplever i dag en djup lågkonjunktur som förstärks av en internationell
              finanskris. Majoriteten av Sveriges underleverantörer är enligt
              Fordonskomponentgruppen i en mycket svår situation när det gäller
              likviditeten. Det är ett läge som har uppstått på grund av kundernas
              volymneddragningar och bankernas restriktivitet med krediter och
              finansiering av rörelsekapital för företagen.
            </seg>
          </u>
          <u>
            <seg>
              I den uppkomna situationen ropar industriledare, ekonomer och
              samhällsdebattörer från alla håll att staten måste gripa in med
              olika stödpaket för att rädda det som räddas kan. Utan statliga
              garantier, lån och pengar till forskning och utveckling kommer
              en industriepok att gå i graven. Staten och kapitalet sitter i
              samma båt, som Blå Tåget och Ebba Grön så träffande en gång sjöng.
            </seg>
          </u>
          <u>
            <seg>
              Dagens svårigheter att få fram kapital och bankernas rädsla att
              låna ut till företag gör att många företag får en akut likviditetskris.
              Hur lång och djup lågkonjunkturen blir och vilka konsekvenser
              den kommer att få för svenskt näringsliv i förlängningen är i
              dag omöjligt att se eller ens förstå vidden av. Det är då extra
              viktigt att bygga för framtiden, att överbrygga den kris vi befinner
              oss i, stimulera ekonomin och efterfrågan hos konsumenterna och
              ta till vara de anställdas kunnande.
            </seg>
          </u>
          <u>
            <seg>
              Mot den bakgrunden måste staten träda in där det privata kapitalet
              inte har råd eller orkar med att ta sitt ansvar. Det gäller byggande
              av vägar och järnvägar men också i vissa fall uppbyggnad av företag.
              Staten har en viktig uppgift att fylla för att säkra långsiktig
              kapitalförsörjning. Här brister regeringens politik.
            </seg>
          </u>
          <u>
            <seg>
              Vänsterpartiet tror att svensk fordonsindustri har en framtid.
              Men det behövs en rekonstruktion av framför allt personbilstillverkningen
              och en ny inriktning mot miljövänliga bilar. I ett läge där huvudägarna
              sviktar i sitt ansvar och finansmarknaden mer eller mindre kapsejsat
              är det inte orimligt att staten är beredd att ta ett ägaransvar
              tillsammans med personbilstillverkarna i Sverige. Det kan inte
              vara rimligt att vinsterna av ägandet alltid privatiseras och
              förlusterna socialiseras.
            </seg>
          </u>
          <u>
            <seg>
              Vi föreslår att den svenska staten tillsammans med andra tar
              ett ägaransvar för de delar av fordonsindustrin jag tänker närmast
              på personvagnsdelen som nu är mest illa utsatt och som har en
              framtid. Det kan vara början till en rekonstruktion i riktning
              mot bilar och motorer som motsvarar ett modernt, klimatvänligt
              samhälle.
            </seg>
          </u>
          <u>
            <seg>
              Under en övergångsperiod måste staten ta ett ansvar om så behövs
              och se till att personvagnsdelarna kan få en del av tekniken från
              sin tidigare huvudägare tills man kan utveckla egna lösningar
              eller tillsammans med andra som vill skapa den moderna bilen.
            </seg>
          </u>
          <u>
            <seg>
              Fru talman! Bilar och fordon kommer fortsättningsvis att rulla
              på våra svenska vägar.
            </seg>
          </u>
          <u>
            <seg>
              När man till slut från den borgerliga regeringens sida erkänner
              och förstår att något måste göras är det halvhjärtat. Mottagaren
              av ekonomipriset till Nobels minne Paul Krugman drog först den
              skrämmande slutsatsen att världsekonomin står inför en så kallad
              japansk kris. Det skulle kunna innebära uppåt tio år med stillastående
              ekonomi. Så sent som i måndags varnade han Tyskland för att vara
              alltför passivt och göra saker halvhjärtat.
            </seg>
          </u>
          <u>
            <seg>
              Jag vill ge samma varning till den svenska regeringen. Detta
              är ingen tid för en halvhjärtad politik. Jag förstår att det kan
              finnas en beröringsskräck i en borgerlig regering när det gäller
              begrepp som underskott i budget eller statligt ägande. Men det
              får i dag inte ligga som ett hinder i en situation som är så allvarlig
              för svensk industri.
            </seg>
          </u>
          <u>
            <seg>
              Det behövs insatser för att stimulera hushållens och även kommunernas
              ekonomi. Det behövs skrotningspremier. Det behövs satsningar på
              och utveckling av ny teknik inom svensk fordonsindustri.
            </seg>
          </u>
          <note>
            I detta anförande instämde Egon Frid (v).
          </note>
          <note type="speaker">
            Anf. 36 HANS ROTHENBERG (m):
          </note>
          <u>
            <seg>
              Fru talman! Den finansiella oron och varslen har präglat en stor
              del av hösten. Det är en tid då det krävs ledarskap och handling,
              vilket alliansregeringen visat, för att möta både finanskrisen
              och behovet av stöd samt omställningen på arbetsmarknaden i stort.
            </seg>
          </u>
          <u>
            <seg>
              Den internationella personbilsindustrin genomgår för närvarande
              en mycket snabb strukturomvandling. Det är kraftigt sjunkande
              försäljning av fordon i hela världen. Samtidigt ser vi att det
              svenska fordonsklustret är väldigt starkt.
            </seg>
          </u>
          <u>
            <seg>
              Det är endast fyra länder i Europa som har samma bredd av fordonstillverkare,
              forsknings- och utvecklingsarbete och underleverantörer som i
              sig är globalt konkurrenskraftiga och samverkar med staten i form
              av gemensam forskning och utveckling.
            </seg>
          </u>
          <u>
            <seg>
              Fru talman! Orosmomenten finns där. Det är inget att sticka under
              stol med. Underleverantörerna oroar sig med rätta för sin framtid
              en framtid som bäst garanteras genom att skapa långsiktiga förutsättningar
              för ett svenskt fordonskluster. Många människor känner av snålblåsten.
              Vi har några tuffa år framför oss.
            </seg>
          </u>
          <u>
            <seg>
              Varslen har ökat kraftigt och ligger nu strax under 90-talsnivå.
              Därför bygger regeringens insatser på att underlätta för människor
              att hitta nya vägar till nya jobb.
            </seg>
          </u>
          <u>
            <seg>
              Trots allt ser vi några ljuspunkter. Närmare 60 000 lediga jobb
              fanns i november på Arbetsförmedlingen. Alla varsel omsätts inte
              i uppsägningar, och alla uppsägningar leder inte till arbetslöshet.
            </seg>
          </u>
          <u>
            <seg>
              Nu råder starka, sunda statsfinanser. Sverige har EU:s mest expansiva
              finanspolitik. I svåra tider måste man möta problemen med långsiktiga
              insatser insatser som kan ge verkliga resultat för människor och
              företag. Det handlar om att ta ansvar och inte skicka notan till
              skattebetalarna. Att bara ha kortsiktiga åtgärder i fokus hjälper
              inte bilindustrin, och det riskerar bara skattebetalarnas pengar.
              Vi ska göra rätt insatser i rätt tid utan att det för den sakens
              skull ska råda allmän julklappsutdelning.
            </seg>
          </u>
          <u>
            <seg>
              Alliansregeringen har under hösten visat handlingskraft och förmåga
              att fatta rätt beslut när det behövs som bäst med en stark budget
              reformutrymmet var 32 miljarder kronor och historiskt stora satsningar
              på infrastruktur. Vi har fått en forsknings- och innovationsproposition
              vars resurstillskott är det största i sitt slag någonsin. Därtill
              kommer nu ett paket som gör det möjligt att ställa ut statliga
              kreditgarantier på upp till 20 miljarder till de företag i fordonsindustrin
              som behöver ställa om till grön teknologi.
            </seg>
          </u>
          <u>
            <seg>
              Dessutom satsar regeringen på att i aktiebolagsform bedriva forsknings-
              och utvecklingssamarbete. Redan i dag finns det fina exempel på
              miljöer där det kan fungera, såsom Lindholmen Science Park i min
              egen hemstad där både Göteborgs stad och Chalmers stiftelse finns
              med som garanter.
            </seg>
          </u>
          <u>
            <seg>
              Det samlade åtagandet uppgår till 28 miljarder kronor i form
              av kapitaltillskott och garantier. I internationellt perspektiv
              är detta en mycket kraftfull satsning för att bibehålla, stärka
              och utveckla kompetens inom fordonsklustret med öppet samarbete
              mellan näringslivet och staten.
            </seg>
          </u>
          <u>
            <seg>
              Det här ramverket gör det möjligt att skapa om inte en tid av
              lugn och ro för det är det inte så en tid av andrum för fordonsindustrin
              för att bygga ett långsiktigt hållbart konkurrenskraftigt och
              grönt svenskt fordonskluster. De positiva reaktionerna från branschen
              talar ett betydligt starkare och tydligare språk än de från oppositionen.
            </seg>
          </u>
          <u>
            <seg>
              Och vilka är de alternativen? Vad vill de rödgröna? Vi vet att
              det skulle vänta en skattechock på 70 miljarder kronor. Det skulle
              bli 20 miljarder dyrare att anställa ungdomar kalla det kanske
              ungdomsskatt! Det skulle bli högre arbetsgivaravgifter, återinförd
              förmögenhetsskatt och fastighetsskatt och högre skatt för dem
              som tjänar mer än 25 000 kronor enligt Vänstern. Det här är inte
              bra för fordonsindustrin och än mindre för Sverige. Höjda skatter
              på arbete och ökade bidrag är fel väg att gå, inte minst i detta
              konjunkturläge.
            </seg>
          </u>
          <u>
            <seg>
              Fru talman! Alternativen förskräcker. Även om regeringen nu går
              in med stöd till fordonsindustrin vilar ett tungt ansvar på industrin
              själv att snabbt ta sig an den omställningsprocess som förestår.
              I den förestående omdaningen av industrin måste man vara beredd
              att pröva många olika alternativ.
            </seg>
          </u>
          <u>
            <seg>
              Alliansmajoriteten kommer inte att sitta på läktaren och se på
              vad som händer på andra sidan Atlanten. Här är det självklart
              att hålla en öppen dialog med de parter som kan bidra till att
              skapa en ny struktur. Med programmet för forskning och utveckling
              och stärkta kreditgarantier möter man de krav som en alltmer miljöanpassad
              värld ställer. Om Sverige i framtiden ska ha en fordonsindustri
              måste forskningen på grön teknik stärkas. Ett innovations- och
              utvecklingsklimat som gör att vår industri kan fortsätta att vara
              världsledande inom många områden är bra för alla dem som arbetar
              och kommer att arbeta i den svenska fordonsindustrin. Det är att
              visa handlingskraft i dag som ger handelskraft i morgon.
            </seg>
          </u>
          <note>
            I detta anförande instämde Willemo Carlsson, Lars Elinderson,
            Maria Plass och Cecilie Tenfjord-Toftby (alla m).
          </note>
          <note type="speaker">
            Anf. 37 KARIN PILSÄTER (fp):
          </note>
          <u>
            <seg>
              Fru talman! Finansmarknadskrisen kom inte som en blixt från klar
              himmel. Den har pågått under lång tid. Men när Lehman Brothers
              gick omkull i mitten på september accelererade kraschen fullständigt
              och därmed blev också den lågkonjunktur som vi alla visste var
              på ingång otroligt mycket starkare och snabbare.
            </seg>
          </u>
          <u>
            <seg>
              Detta har lett till ett mycket kraftigt efterfrågefall för de
              stora exportnäringarna. Det är det som vi kan se i de stora varslen
              under hösten av 32 000 personer i tillverkningsindustrin, framför
              allt i exportindustrin eller underleverantörer till den. Det här
              har drabbat stora delar av landet mycket hårt, framför allt Västra
              Götalandsregionen där 14 000 personer har blivit varslade under
              hösten. I de andra, mindre länen handlar det om 1 0002 000 personer.
            </seg>
          </u>
          <u>
            <seg>
              Det här stora efterfrågefallet i exportindustrin är naturligtvis
              ingenting som vi från statens sida eller någon annan aktör i Sverige
              kan kompensera eller motverka genom några inhemska åtgärder. Det
              måste vi alla acceptera; det finns ingen sådan möjlighet.
            </seg>
          </u>
          <u>
            <seg>
              Det stora problemet kortsiktigt under hösten har varit att få
              finansmarknaden att fungera igen så att företagen ska kunna få
              en möjlighet att finansiera sin verksamhet. Storföretagens lånemöjligheter
              utomlands har kraftigt beskurits. När de då behöver gå över till
              att helt och hållet låna pengar inom landet i stället tränger
              det ut mycket av kreditmöjligheterna för mindre och medelstora
              företag.
            </seg>
          </u>
          <u>
            <seg>
              I själva verket har de svenska bankerna under senare tid kraftigt
              ökat sin utlåning. Ändå har många små och medelstora företag svårt
              att klara sin finansiering. Finansinspektionen, Riksbanken och
              Riksgälden har gjort mycket stora insatser. Den svenska regeringen
              har agerat mycket kraftfullt i EU för att få fram ett gemensamt
              stabiliseringspaket för finansmarknaderna. Det här är ingenting
              som ett land kan sköta på egen hand i dagens internationaliserade
              ekonomi. Det måste vara samordnade insatser.
            </seg>
          </u>
          <u>
            <seg>
              Vi startade hösten med mycket starka offentliga finanser. Det
              är bra, för det har gjort att Sverige har ett helt annat utgångsläge
              än många andra länder i vår omvärld. Samtidigt gäller det att
              hålla tungan rätt i mun, göra rätt saker och göra dem på rätt
              sätt. Blåser man på och gör det på fel sätt och med fel saker
              står man snart med mycket stora problem. Då behöver man göra åtstramningar,
              få räntehöjningar och så vidare.
            </seg>
          </u>
          <u>
            <seg>
              Det har sagts här att den svenska regeringen och majoriteten
              har varit passiva. Jag kan inte riktigt hålla med om det. I näringsutskottet
              har vi under de senaste veckorna i mycket högt tempo behandlat
              frågor om kapitalinsatser i Almi för att kunna öka deras utlåningsmöjligheter,
              som vi också har hört Maud Olofsson redogöra för, och i Svensk
              Exportkredit. Vi har med mycket hög hastighet behandlat utökade
              kreditgarantimöjligheter och låneramar för Svensk Exportkredit
              och Exportkreditnämnden med möjligheter att ge exportgarantier
              på sammanlagt ända upp till 600 miljarder kronor. På det viset
              kan de företag som fortfarande får en order också verkställa den
              genom att de har garantier för betalningarna.
            </seg>
          </u>
          <u>
            <seg>
              Vi kommer om en stund att debattera det konkreta förslaget till
              insatser för fordonsindustrin med kreditgarantier för lån i Europeiska
              investeringsbanken ingenting annat än kreditgarantier och kapitalinsatser
              i ett statligt utvecklingsbolag som ska kunna samverka med industrin.
            </seg>
          </u>
          <u>
            <seg>
              Som Maud Olofsson nämnde har vi också återinfört förmånsrätten,
              som kommer att ytterligare öka möjligheterna för de mindre och
              medelstora företagen att ta krediter.
            </seg>
          </u>
          <u>
            <seg>
              Fru talman! Som Sally sade i den berömda tv-serien: Det går inte
              att bromsa sig ur en uppförsbacke. Därför är satsningar på utbildning
              och forskning och kvaliteten i dessa otroligt viktiga i det här
              läget.
            </seg>
          </u>
          <u>
            <seg>
              Yrkesutbildningen har ett eget paket i höstens budget. Det är
              mycket fina förstärkningar av yrkesutbildningen. Den är otroligt
              viktig, framför allt för tillverkningsindustrin.
            </seg>
          </u>
          <u>
            <seg>
              Lärlingsplatser har införts. Det kommer bättre yrkesutbildning
              på gymnasiet. Det kommer yrkesutbildning på komvux för dem som
              inte har kunnat få det tidigare och en samlad satsning på en yrkeshögskola.
              Detta är otroligt viktiga förutsättningar för att långsiktigt
              stärka den svenska konkurrenskraften och människors möjligheter
              på arbetsmarknaden. Det är också aviserat att det kommer utökningar.
            </seg>
          </u>
          <u>
            <seg>
              När det gäller just utbildning och forskning är kvaliteten helt
              avgörande. Det är därför som man inte bara kan lägga fram sådana
              förslag från den ena dagen till den andra, utan det ska också
              planeras och genomföras. Kvaliteten är helt avgörande framför
              allt för de människor som satsar egna pengar och sin tid på att
              genomföra sådana här utbildningar.
            </seg>
          </u>
          <u>
            <seg>
              Fru talman! Globaliseringen ställer otroligt stora krav på Sverige.
              De accentueras i den här mycket utsatta situationen. Vi måste
              satsa på utvecklingskraft och goda villkor för företagande i vårt
              land. Kvalitet i utbildning och forskning är därför avgörande,
              precis som attraktivitet för företagslokalisering, exempelvis
              när det gäller skatteregler, innovationskraft och internationalisering.
            </seg>
          </u>
          <u>
            <seg>
              Fru talman! Jag tycker att de åtgärder som regeringen hittills
              har föreslagit är väl avvägda. Vi kommer förmodligen att behöva
              göra otroligt mycket mer, men för dagen tycker jag att vi ska
              vara glada att vi har ett fordonspaket att ta ställning till i
              eftermiddag.
            </seg>
          </u>
          <note>
            I detta anförande instämde Gunnar Andrén, Tobias Krantz och Lars
            Tysklind (alla fp).
          </note>
          <note type="speaker">
            Anf. 38 STEFAN ATTEFALL (kd):
          </note>
          <u>
            <seg>
              Fru talman! Jag har mina rötter i Västerbotten. Jag kommer ihåg
              en solig aprilkväll när jag startade en bilresa från Malå och
              körde mot Umeå. Bra väglag, solen sken och jag höll lagom hög
              fart. Plötsligt, bara några minuter senare, blev det ett väderomslag
              med snöslask, halkigt väglag och snömodd på vägen. Det blev ett
              helt annat väglag. Jag insåg att om man skulle bromsa kraftigt
              skulle det gå illa och skulle man köra för fort och inte hålla
              händerna på ratten skulle det också gå illa.
            </seg>
          </u>
          <u>
            <seg>
              Samma typ av väderomslag har vi upplevt i ekonomin. Det har gått
              från soligt väder till ett mycket bistert vinterklimat. Jag tycker
              att detta illustrerades tydligt när finansutskottet och näringsutskottet
              nyligen hade en hearing med företrädare för fordonsbranschen.
              Ett av de stora underleverantörsföretagen berättade för mig efteråt
              hur man i somras funderade på att bygga ut verksamheten och investera
              i nya produktionsanläggningar. I dag står man på gränsen till
              allvarliga ekonomiska problem och kanske också konkurs på grund
              av likviditetsproblem därför att bilbranschen har genomgått en
              så kraftig förändring på bara några få månader och därför att
              man nu stänger bilproduktionen över jul och nyår. Likviditeten
              i det här underleverantörsföretaget hade helt avstannat.
            </seg>
          </u>
          <u>
            <seg>
              Den här världsvida krisen drabbar också Sverige. Den drabbar
              genom varsel och förlorade jobb i Sverige. Jag vill också upplysa
              er om att det län som drabbas av flest antal varsel per invånare
              är min valkrets, Jönköpings län. Det är industrin som har drabbats
              i första hand, men det gäller även andra sektorer i vårt samhälle.
              Vi kommer inte undan detta. De skyddsvallar vi har mot detta är
              goda offentliga finanser och att vi har en hög sysselsättning.
              I dag har vi runt 200 000 fler människor i arbete jämfört med
              vad vi hade vid valet 2006. Vi har sunda företag och mycket kompetenta
              anställda. Det är det vi har att sätta emot utvecklingen i omvärlden.
            </seg>
          </u>
          <u>
            <seg>
              Vad säger då Socialdemokraterna och Vänsterpartiet? Jo, de säger
              att regeringen sitter still och är passiv. Det är ett mycket märkligt
              uttalande när vi ser vad vi har gjort till exempel i mitt utskott,
              finansutskottet, under hösten. Vi har först tagit ställning till
              en av Europas mest expansiva budgetar som innebär att vi sammantaget
              satsar mer än 30 miljarder kronor eller ungefär 4 000 kronor per
              invånare i stimulansåtgärder. Vi har haft ytterligare ärenden
              i riksdagens finansutskott med olika paket och garantiramar som
              är till för att hantera finanskris, fordonskris och exportföretagens
              behov av krediter. Vi har utfärdat garantier på 2 100 miljarder
              kronor. Det är en hiskelig siffra. Det ska jämföras med vår bnp
              som är på lite över 3 000 miljarder kronor. Vi kan också jämföra
              4 000 kronor per svensk med förslag som har kommit från oppositionen
              om att höja barnbidraget med en engångshöjning på 100 kronor per
              barn och månad.
            </seg>
          </u>
          <u>
            <seg>
              Detta är de åtgärder som redan har vidtagits.
            </seg>
          </u>
          <u>
            <seg>
              Nu fokuserar regeringen först och främst på att lösa finanskrisen
              det är A och O för att lösa de andra problemen att hantera den
              akuta situationen inom fordonsbranschen och att förstärka de arbetsmarknadspolitiska
              åtgärderna. Detta ska man göra när konjunkturen vänder nedåt och
              inte när konjunkturen är på topp, vilket oppositionen också föreslog.
            </seg>
          </u>
          <u>
            <seg>
              Vi ser också hur statsfinanserna förändras från kraftiga överskott
              till underskott i det här ekonomiska läget. För en tid sedan beräknade
              vi att vi skulle ha ett överskott på 1520 miljarder kronor 2009.
              Nu ser prognosen ut så att det kan bli ett underskott på 45 miljarder
              kronor. Det gäller att göra rätt saker, göra kostnadseffektiva
              saker och använda pengarna på ett klokt sätt. Det finns inte oändliga
              resurser i de offentliga finanserna.
            </seg>
          </u>
          <u>
            <seg>
              Vi diskuterade också att antalet konkurser ökar. Upplysningscentralen
              säger så här: Att konkurserna nu ökar är naturligt sett till den
              ekonomiska situationen, att vi kommer från en historiskt låg nivå
              för konkurser samt att vi de senaste åren sett en stark nystartstrend
              för företag. Det är en bekymmersam situation, men vi gör det utifrån
              en position där många nya företag har startats och där vi har
              allvarliga problem på finansmarknaden.
            </seg>
          </u>
          <u>
            <seg>
              Det är inte någonting som vi ska låta bero, utan vi måste tvärtom
              göra allt för att undvika detta. Lösningen ligger i att åtgärda
              finanskrisen, försöka bemästra problemen inom fordonsbranschen
              och se till att vi får bra offentliga finanser och en bra utveckling
              i övrigt jämfört med vad som händer i omvärlden.
            </seg>
          </u>
          <u>
            <seg>
              Vi behöver också följa utvecklingen noga inom kommunsektorn.
              Här kan jag upplysa riksdagen om att vi numera genom olika kostnadsminskningar
              och riktade statsbidrag har förstärkt kommunsektorn med uppemot
              10 miljarder redan för 2009. Det kanske också måste göras ytterligare
              saker där, inte minst inför 2010.
            </seg>
          </u>
          <u>
            <seg>
              Svenska folket måste ställa sig frågan: Vad är alternativet till
              den politik som nu förs? Vi har en splittrad opposition med olika
              förslag, men ett har de gemensamt, nämligen att de vill höja skatterna
              på arbete när arbetslösheten stiger. Nästa år vill de fördubbla
              arbetsgivaravgifterna för ungdomar jämfört med den politik som
              ligger på riksdagens bord. Frågan är om det kommer att leda till
              fler jobb. Svaret är självklart nej.
            </seg>
          </u>
          <note>
            I detta anförande instämde Lars Elinderson (m).
          </note>
          <note type="speaker">
            Anf. 39 ULF HOLM (mp):
          </note>
          <u>
            <seg>
              Fru talman! Jag vill börja med att tacka Socialdemokraterna och
              Vänstern för att ni har tagit initiativ till denna viktiga debatt
              som ska fokusera på det ökade antalet varsel, konkurser och fordonsindustrins
              problem.
            </seg>
          </u>
          <u>
            <seg>
              Jag tycker att det är väldigt viktigt att vi diskuterar detta.
              Med all respekt, näringsministern, vi i Miljöpartiet tycker faktiskt
              att ni har varit senfärdiga med att lägga fram förslag. Ni har
              också lagt fram förslag som inte är tillräckligt genomtänkta.
            </seg>
          </u>
          <u>
            <seg>
              Precis som näringsministern säger står vi inför två utmaningar.
              Det är klimatkrisen och finanskrisen och lågkonjunkturen. Vi måste
              gå ur dem båda för att klara oss framöver. Då stämmer det inte,
              som näringsministern säger, att vi bara ska satsa på fordonsklustret.
              För att staten ska bidra med pengar krävs det också att företagen
              ser till att klara de utsläppsminskningar som är nödvändiga för
              framtiden. Det handlar om att nå upp till Sveriges och framför
              allt EU:s mål och det som skulle vara nödvändigt för att klara
              tvågradersmålet. Det finns inga sådana krav specificerade alls.
            </seg>
          </u>
          <u>
            <seg>
              Det är också nödvändigt att man inte bara ser på fordonsindustrin.
              Om vi säger till konsumenterna att de måste köpa miljövänliga
              bilar för framtiden måste vi också skapa incitament och möjligheter
              så att infrastrukturen kring transportsektorn fungerar. Det handlar
              om att bygga till exempel biogasanläggningar och se till att det
              är möjligt att tanka miljövänligt. Det handlar också om att se
              till att det blir billigare att köpa miljövänligt. Och då måste
              man också ändra skattereglerna för att gynna ägande av miljöbilar.
              Regeringen gör nu tvärtom i stället. Det är inte en lösning för
              framtiden. Vi tycker faktiskt att man borde ställa upp sådana
              krav.
            </seg>
          </u>
          <u>
            <seg>
              Jag blir också ganska skrämd när jag hör näringsministern säga:
              Det är vi som har vidtagit åtgärder för att möta utanförskapet.
            </seg>
          </u>
          <u>
            <seg>
              Det är inte sant. Det man nu sett till är att skapa en oerhört
              stor klyfta. Vi fick rapporter från både Arbetsförmedlingen och
              TCO i går. Det är upp till en tredjedel av dem som är arbetslösa
              nu som bara får grundbeloppet. Efter skatt får de 5 000 kronor.
              Vem kan klara sig med hus och hushåll på 5 000 kronor i månaden?
              Vi måste ha en omställningsförsäkring som fungerar i en omställning
              av samhället, och det är en sådan omställning vi står inför nu.
              Därför borde omställningsförsäkringen omfatta flera och se till
              att det finns ett högre golv men också högre tak. Det är nödvändigt
              för framtiden med sådana investeringar.
            </seg>
          </u>
          <u>
            <seg>
              Vi har hört mycket gott om att det behövs utbildningsinsatser
              med kvalitet. Ja, men det är ju precis det vi säger från oppositionen,
              Miljöpartiet, Socialdemokraterna och Vänstern: Ni måste se till
              att vi får fler utbildningsplatser nu. Det får inte bli så att
              man gör panikinsatser framåt våren och gör dåliga utbildningsinsatser.
              Vi måste ta initiativen nu för att utbildningarna ska hålla en
              hög kvalitet som ger den utbildning och fortbildning som behövs
              för framtiden så att människor kan få en ny anställning i den
              nya industri som kommer fram.
            </seg>
          </u>
          <u>
            <seg>
              Vi hörde näringsministern tala om klimat- och finanskriser. Men
              vilka åtgärder sätter man in då? Vi hör skryt om ROT-avdraget.
              Ja, men ROT-avdraget är ju inte ens bostadsneutralt. Visst, det
              är bra för villaägare och bostadsrättsinnehavare, men ni glömde
              hyresrättsinnehavarna. De får ingen del av det här ROT-avdraget,
              trots att vi vet att det är miljonprogrammen som skulle behöva
              störst insatser när man ställer om för energieffektivitet. Hur
              ska de klara sig nu? Det är där insatserna behövs. Vi behöver
              ett system som gynnar oavsett boendeform för att ställa om klimatsmart
              och få energieffektivitet.
            </seg>
          </u>
          <u>
            <seg>
              Regeringen har skurit ned på järnvägsinvesteringarna. Visst,
              man sätter till 1 miljard extra i stimulansåtgärder för underhåll,
              men vi skulle behöva sätta i gång den utbyggnad av järnväg och
              kollektivtrafik som behövs nu. Det är sådana insatser vi behöver
              för att klara både klimatkrisen och finanskrisen och se till att
              undvika att vi hamnar i en ännu djupare lågkonjunktur.
            </seg>
          </u>
          <u>
            <seg>
              När det gäller småföretagen hoppades vi i Miljöpartiet väl något
              att en ny regering kanske åtminstone skulle gynna småföretag,
              men icke. Det första man gör är att höja arbetsgivaravgifterna
              för småföretagen. Det är helt fel väg. Vi skulle behöva sänka
              arbetsgivaravgifterna för småföretagen med ett betydligt högre
              belopp för att de ska kunna klara sig och just för att de ska
              våga anställa. Det är i småföretagen jobben kommer. Det är de
              som har sett till att anställa flest de senaste fem sex åren,
              och det är också där vi från Miljöpartiets sida tror att det kommer
              att finnas möjligheter. Men då måste också staten ge de möjligheter
              som finns för att småföretagen ska växa. Det är en sänkning av
              arbetsgivaravgiften som är A och O. Det är jätteviktigt.
            </seg>
          </u>
          <u>
            <seg>
              Näringsministern har skrutit i nästan två års tid om att hon
              jobbar med regelförenklingar, och ändå kommer nu rapporterna om
              precis det som vi i Miljöpartiet misstänkte: Det har inte blivit
              enklare med regelkrånglet; det har blivit svårare sedan regeringen
              tillträdde. Det är helt fel utveckling på punkt efter punkt, när
              man i stället skulle behöva vidta åtgärder. Det krävs långsiktiga
              åtgärder, och det krävs faktiskt att regeringen gör mer och gör
              det i god tid. Det räcker inte att komma i sista sekunden och
              säga att man har ett litet stimulanspaket på 8 miljarder. Det
              duger inte. Det är bara regeringen som är nöjd i Sverige, ingen
              annan. Det är dags att vakna och se vilken verklighet många av
              oss andra lever i.
            </seg>
          </u>
          <note>
            I detta anförande instämde Jan Lindholm (mp).
          </note>
          <note type="speaker">
            Anf. 40 Näringsminister MAUD OLOFSSON (c):
          </note>
          <u>
            <seg>
              Fru talman! Jag tror att det är väldigt få som tittar och lyssnar
              som tror att regeringen är ansvarig för finanskrisen i världen.
              Men jag tror också att det är väldigt många som inser att de 32
              miljarder som vi lade fram i budgeten i höstas är väldigt bra
              satsningar.
            </seg>
          </u>
          <u>
            <seg>
              Om vi jämför med övriga Europa ser vi att Sverige tillhör de
              länder som satsar allra mest framåt. Drygt 1 procent av bnp talas
              det om i Barrosoplanen. Ja, vi ligger väl över det om vi räknar
              ihop alla de satsningar som vi har gjort.
            </seg>
          </u>
          <u>
            <seg>
              Dock ska man komma ihåg att banksystemet är blodomloppet i hela
              ekonomin. Om vi inte får ordning på det här i Sverige och i Europa
              kommer vi inte att klara framtiden. Det är därför vi lägger ned
              så mycket energi på det.
            </seg>
          </u>
          <u>
            <seg>
              Sedan kan man naturligtvis vara glad över att ha en regering
              som har varit förutseende och lagt fram de här förslagen, men
              man kan också vara frustrerad, som oppositionen ju är, över att
              vi faktiskt var så förutseende. Jag kan förstå den frustrationen.
              Men jag tror att det är bra för Sverige att ha en regering som
              är förutseende.
            </seg>
          </u>
          <u>
            <seg>
              Det som är viktigt är att vi inte ska riskera några offentliga
              finanser. Vi ska vara noga med skattebetalarnas pengar. De har
              lånat dem till oss för att vi ska vara ansvarsfulla i det vi gör.
              När jag lyssnar på alla önskemål som kommer, den ena utgiften
              efter den andra, är det som om det fanns en sedelpress. Vi har
              ingen sedelpress. Vi måste tänka igenom noga vad det är vi ska
              göra.
            </seg>
          </u>
          <u>
            <seg>
              Vi ska göra insatser för att småföretagen ska få låna pengar.
              Det har vi gjort. Vi ska göra insatser när det gäller yrkesutbildning
              så att människor klarar sig också framöver. Vi ska rusta människor
              för den högkonjunktur som kommer. Vi ska hjälpa och stödja fordonsklustret
              med forskning och utveckling, lånegarantier och annat, så att
              vi är väl rustade när efterfrågan ökar. Och vi ska passa på tillfället
              att verkligen satsa på en fordonstillverkning som tillhör framtiden.
              Vi ska ha miljövänliga bilar. De ska dra mindre energi och de
              ska vara effektivare ur miljösynpunkt, och Sverige ska leda detta
              arbete.
            </seg>
          </u>
          <u>
            <seg>
              Det jag tror att vi måste göra är att tala om för svenska folket
              att det finns resurser i alla våra system. Det vore ju konstigt
              om alla de resurser som vi har i Arbetsförmedlingen, i Almi, ute
              i kommunerna och i strukturfonderna inte skulle kunna användas
              när det är kris. När ska det då användas? Våra system ska fungera
              som allra bäst när det blåser lite grann ute, inte bara när havet
              är spegelblankt. De ska användas när det är lite kuling och lite
              storm. Människor ska veta att våra myndigheter, våra organ, finns
              där för dem när det är besvärligt.
            </seg>
          </u>
          <u>
            <seg>
              Och det är därför den lokala och regionala samordningen och koordineringen
              är så viktig. Det är därför det arbete som sker nära människorna
              också ska ske i nära samarbete med regeringen så att vi gemensamt
              kraftsamlar. Vi måste gemensamt visa ledarskap just nu, när människor
              är oroliga, och inte bara tro att det finns en sedelpress.
            </seg>
          </u>
          <u>
            <seg>
              Jag tror att det vi behöver göra är att visa precis det ledarskapet
              också härifrån riksdagen och också beskriva att trots att det
              är besvärligt nu, trots att människor är oroliga och trots att
              företag inte får låna pengar finns det en framtid där borta. Jag
              tror att just det att klimatkrisen och finanskrisen kommer samtidigt
              ger oss en signal om att skärpa oss och lyfta oss i håret. Det
              är kanske precis nu vi ska använda våra gemensamma resurser för
              att rusta för framtiden. Det är kanske precis nu som Sverige kan
              visa vägen för hur vi skapar de nya jobben.
            </seg>
          </u>
          <u>
            <seg>
              Jag vet att i fordonsklustret finns all den här kunskapen hos
              anställda och hos företagare. Ge dem stöd och support! Ge dem
              lite framtidstro! Men ta också ansvar för de skattebetalares pengar
              som vi har fått ansvar för att använda och fördela på bästa möjliga
              sätt!
            </seg>
          </u>
          <note type="speaker">
            Anf. 41 TOMAS ENEROTH (s):
          </note>
          <u>
            <seg>
              Fru talman! Vi fick här höra finansutskottets ordförande berätta
              att han varit ute och kört bil och överraskats av dåligt väder.
              Om man nu använder den symboliken skulle jag önska att han också
              på bilen hade vindrutetorkare som viftar bort de ideologiska skygglappar
              som skymmer sikten och förhindrar klarsyn, för det är precis det
              som saknas. Det är uppenbart så att man inte vill se vad som just
              nu pågår i verkligheten utan har bestämt sig på förhand av ideologiska
              skäl, vare sig det handlar om Bankerydsuppgörelsens högkonjunkturpolitik
              till utförsäljningen av statliga bolag eller för den delen hur
              man nu hanterar en industrisektor i kris.
            </seg>
          </u>
          <u>
            <seg>
              Jag undrar ibland vad detta kommer ifrån. Jag hittade på regeringens
              eget globaliseringsråd en rapport som heter Live and let die ,
              där man krasst konstaterar att går det dåligt så får väl någon
              lägga ned. Här ska väl inte samhället bry sig om någonting. Det
              är en nyliberal syn som tack och lov numera är ganska sällsynt.
              I Europa och ute i världen inser de allra flesta värdet av att
              politiken faktiskt spelar roll. Man inser behovet av en expansiv
              finanspolitik. Man inser behovet av att faktiskt politiskt besluta
              om investeringar.
            </seg>
          </u>
          <u>
            <seg>
              När finanskrisen slår till inser man behovet av ett politiskt
              ansvarstagande och ett statligt ansvartagande. Det är Angela Merkel,
              det är Sarkozy, det är Obama och till och med George Bush som
              inser att man faktiskt behöver göra politiska insatser. I Sverige
              har vi en statsminister som inte kommenterar fordonskrisen och
              en näringsminister som har ägnat en stor del av tiden åt att ibland
              också tala illa om svensk fordonsindustri.
            </seg>
          </u>
          <u>
            <seg>
              I en radiodebatt i Radio Väst för inte så länge sedan sade näringsministern:
              Det har ju inte hänt något på Volvo på två år. Det är ett hån
              mot alla de människor som har ägnat flera år åt att utveckla detta
              alla ingejörer, forskare och industriarbetare som har ägnat dessa
              år åt att ta fram modeller som nu är konkurrenskraftiga på marknaden,
              som klarar de nya miljökraven och kanske är bäst i sin klass när
              det gäller miljö och säkerhet.
            </seg>
          </u>
          <u>
            <seg>
              Volvo AB:s ordförande, Finn Johansson, kunde på trygg göteborgska
              säga att regeringen saknar insikt om fordonsindustrins betydelse.
              Det är precis detta vi märker under den här diskussionen.
            </seg>
          </u>
          <u>
            <seg>
              Näringsminister Maud Olofsson kan raljera över att det är en
              frustrerad opposition. Jag kan lova er att det inte bara är jag
              som är frustrerad. Det är inte bara oppositionen som är frustrerad.
              Det är inte bara hela Västra Götaland eller människor i Umeå,
              i Braås eller i andra delar av landet som är frustrerade. Det
              är fordonsindustrin. Det är småföretagarna. Det är människor som
              nu har blivit arbetslösa och som går till en a-kassa som är den
              sämsta i mannaminne, där man får kanske 50 procent av sin lön,
              och som inte möts med några stödinsatser från Arbetsförmedlingen.
            </seg>
          </u>
          <u>
            <seg>
              Vi kunde häromdagen höra IF Metalls ordförande Stefan Löfven
              berätta vilka stödinsatser som deras medlemmar får när de nu går
              ut i öppen arbetslöshet: Inga alls! De får väldigt dåligt mottagande,
              inga utbildningserbjudanden, och det enda som finns är det som
              parterna själva har hanterat, det vill säga omställningsavtalet.
            </seg>
          </u>
          <u>
            <seg>
              Vi efterlyser insatser på både kort och lång sikt, och jag har
              redogjort för en del av dem här. Då kommer svaret från Maud Olofsson:
              Nu ska vi hushålla med budgeten. Det här är ingen sedelpress.
              Och så läser hon upp det färdigskrivna anförande som vi redan
              har hört här i kammaren ett antal gånger. Jag tror att man måste
              inse att sedelpressen redan har använts av regeringen till att
              utlova gigantiska skattesänkningar, som har varit orättfärdiga,
              orättvisa och på ett ensidigt sätt har gynnat människor med goda
              inkomster. Man har inte sett till att pensionärer, arbetslösa
              eller sjuka har fått sänkt skatt. Tvärtom får den som nu blir
              arbetslös en skattehöjning med regeringens politik. Vi är nu det
              enda land i Europa, kanske till och med det enda land i världen,
              som har högre skatt för pensionärer än för löntagare.
            </seg>
          </u>
          <u>
            <seg>
              Visst ska man hushålla med statens resurser. Det är just därför
              man nu måste inse värdet av att värna det svenska näringslivet,
              av att värna den industrikompetens vi har och av att värna människors
              möjligheter att skaffa sig ett jobb när lågkonjunkturen slår till.
              Här måste regeringen agera. Sluta dröja med era insatser!
            </seg>
          </u>
          <note type="speaker">
            Anf. 42 KENT PERSSON (v):
          </note>
          <u>
            <seg>
              Fru talman! Det går inte att bromsa sig ur en uppförsbacke, sade
              Karin Pilsäter. Visst är det så. Problemet är ju bara att ni har
              lagt ur växeln och att det inte heller finns någon förare på plats.
            </seg>
          </u>
          <u>
            <seg>
              Vad vi nu ser framför oss och kan uppleva är minskade intäkter
              för staten och ökade kostnader. Det är kostnader som beror på
              den ökade arbetslösheten. Det är kostnader som skattebetalarna
              får ta på ett annat konto.
            </seg>
          </u>
          <u>
            <seg>
              Den här budgeten var i princip överspelad redan när den antogs
              i september, vill jag hävda. Vore det inte på det sättet skulle
              vi heller inte ha behövt de tre paket som ju har kommit under
              hösten. De tre paketen är ett resultat av den oförmåga att agera
              i tid som regeringen har haft.
            </seg>
          </u>
          <u>
            <seg>
              Det påstås här att de ökade insatserna till Arbetsförmedlingen
              kommer att leda till att de arbetslösa och de som drabbas av varsel
              kommer att få nya jobb. Det är bara att när jag är ute och träffar
              företrädare för Arbetsförmedlingen visar de mig en tom verktygslåda.
              De har i år och nästa år resurser som klarar dagens nivå på arbetslöshet,
              men när de som i dag är varslade går ut i arbetslöshet i mars
              eller april finns inte de resurser som skulle behövas.
            </seg>
          </u>
          <u>
            <seg>
              De 1 200 coacher som ska tillsättas vad ska de coacha till för
              jobb? De jobben finns ju inte längre. Det är ju så det ser ut.
              Det är därför vi också måste ha ett paket som stimulerar ekonomin
              och efterfrågan på kort sikt.
            </seg>
          </u>
          <u>
            <seg>
              Det behövs insatser för dem som blir varslade. I enlighet med
              vad IF Metall har sagt ska man under en övergångsperiod satsa
              på utbildning, där staten går in och tar sin del av ansvaret tillsammans
              med företagen. I stället för att bli varslade kan de vidareutbilda
              sig för att möta den uppgång i ekonomin som måste komma så småningom.
            </seg>
          </u>
          <u>
            <seg>
              Men man behöver också stimulera efterfrågan på miljövänliga fordon.
              Här har Svenska Bussbranschens Riksförbund tillsammans med Scania
              AB och Volvo Bussar AB lagt fram ett tiopunktsprogram med förslag
              till stimulansåtgärder för avancerad bussteknologi och ökad kollektivtrafik.
              Detta ligger helt i linje med vad Vänsterpartiet tycker, och vi
              ställer oss också bakom detta förslag som Svenska Bussbranschens
              Riksförbund har presenterat för regeringen.
            </seg>
          </u>
          <u>
            <seg>
              Nu måste vi se att det behövs åtgärder inte bara på lång sikt.
              Jag ska ärligt medge att det finns förslag som regeringen har
              lagt fram här som Vänsterpartiet kommer att stödja och ställer
              upp bakom, men i det korta perspektivet måste vi också ha åtgärder
              som löser det som är akut för dagen. Det går inte att kasta ut
              folk i oviss arbetslöshet med försämrad a-kassa och också låta
              dem gå miste om det jobbskatteavdrag som de som jobbar i dag har.
              Det är en politik som leder till ett ökat utanförskap i det svenska
              samhället och som inte heller bidrar till någon utveckling.
            </seg>
          </u>
          <u>
            <seg>
              Det är intressant att i den här debatten få höra att det kommer
              mer. De kommer paket inom kommunsektorn, kunde vi höra av Stefan
              Attefall. Det är den politik som Vänsterpartiet har drivit ända
              sedan september. Det är ett faktum.
            </seg>
          </u>
          <u>
            <seg>
              Ni säger att ni har varit förutseende, men det är väldigt sent
              lidet på dagen.
            </seg>
          </u>
          <note type="speaker">
            Anf. 43 HANS ROTHENBERG (m):
          </note>
          <u>
            <seg>
              Fru talman! Den här debatten har visat att det finns tydlig politisk
              handlingskraft som är bra för svensk fordonsindustri. Om regeringen
              tar ansvar för Sverige, jobben och svensk ekonomi gör oppositionen
              det motsatta. Redan i sina tre olika budgetmotioner slog man fast
              en politik med höjda utgiftstak, skattechock för löntagarna och
              en utgiftsexpansion för färre i arbete och fler i bidrag.
            </seg>
          </u>
          <u>
            <seg>
              Vad finns då att sätta in från den rödgröna avbytarbänken? Socialdemokraterna
              litar mer till skrotpremier än till forskning och kreditgarantier.
              Rådslag råder, men annars är det tyst i husen.
            </seg>
          </u>
          <u>
            <seg>
              Vänstern vill att staten ska ta över ägandet av Volvo och Saab.
              En aktuell opinionsmätning från Sifo visar på en folkligt förankrad
              insikt om att staten ska ta ansvar för skattebetalarnas pengar
              och vara aktiv men inte gå in som ägare.
            </seg>
          </u>
          <u>
            <seg>
              Miljöpartiet vill chockhöja skatten på fordonsbränsle. Det blir
              ingen fin julklapp till alla de människor som arbetar i fordonsindustrin.
              Det förslaget är snarare värt sin alldeles egen skrotpremie.
            </seg>
          </u>
          <u>
            <seg>
              Den enda gemensamma nämnaren är att det spretar vilt från vänster
              till ingenmansland, och lägger man ihop dessa röda och gröna ambitioner
              blir det inte ens en röra. Det blir bara mörker.
            </seg>
          </u>
          <u>
            <seg>
              Politiken måste ha en helhetstanke: Att ta beslut som bygger
              möjligheter för svensk fordonsindustri att återfå kraften att
              bygga klimatsmarta bilar som människor vill köpa. Inga dörrar
              ska stängas för vad som kan behöva göras framöver. Det har regeringen
              redan visat. Den öppenheten och beredskapen ligger i ansvarstagandet.
              Rätt åtgärder i rätt tid ger en framtidstro om inte bara en god
              jul utan många goda jular för alla dem som i framtiden arbetar
              i svensk fordonsindustri.
            </seg>
          </u>
          <note type="speaker">
            Anf. 44 KARIN PILSÄTER (fp):
          </note>
          <u>
            <seg>
              Fru talman! Två gånger tidigare i modern tid har de borgerliga
              kallats in under fanorna samtidigt som världen har råkat in i
              en riktig ekonomisk krasch. Det visade sig att det blev en tredje
              gång.
            </seg>
          </u>
          <u>
            <seg>
              Det som vi nu står mitt uppe i och har framför oss är faktiskt
              en situation som aldrig förut har uppstått. Och apropå de här
              bilmetaforerna, som kanske är näraliggande en dag som denna, befinner
              vi oss faktiskt i en situation där vi är ute och kör i dimma utan
              att ha någon karta. Då, Kent Persson, är det väldigt stor risk
              att man kör i diket om man kör för fort.
            </seg>
          </u>
          <u>
            <seg>
              Vi har en konjunkturkris. Vi har en finanskris. Men vi har också
              många strukturkriser. Varför inte passa på tillfället att använda
              den här krisen också till strukturellt riktiga långsiktiga reformer?
            </seg>
          </u>
          <u>
            <seg>
              På fordonsmarknaden vet vi att det råder en väldigt stor överetablering.
              En omställning är därför helt nödvändig om man över huvud taget
              ska ha en chans att överleva. Här kan vi hjälpa till och se till
              att man klarar detta. Men det är som det kinesiska ordspråket
              säger: Du kan leda en häst fram till vattnet, men den måste dricka
              själv.
            </seg>
          </u>
          <u>
            <seg>
              Jag tänkte använda mina sista sekunder till att prata om ett
              annat stort strukturproblem eller en strukturkris. Det handlar
              nämligen om att de unga i vårt land är de som kommer att drabbas
              allra hårdast i den här krisen. Det beror bland annat på en genom
              åratal bedriven misslyckad skolpolitik som har gjort att alldeles
              för många unga människor har kommit ut ur skolan utan nödvändiga
              kunskaper.
            </seg>
          </u>
          <u>
            <seg>
              Därför är det så otroligt viktigt att vi nu satsar på kvalitet,
              inte bara kvantitet, i högskolan och gör de skolreformer som kommer
              att rusta våra barn och ungdomar och ser till att vi också kan
              reparera gamla försyndelser när det gäller de här människorna
              genom exempelvis yrkesutbildning på komvux, utbyggd lärlingsutbildning,
              yrkeshögskola och förstärkt KY-utbildning.
            </seg>
          </u>
          <u>
            <seg>
              Om vi ska klara Sverige långsiktigt i globaliseringens tidevarv
              handlar det verkligen om att vi måste rusta våra ungdomar för
              att klara framtiden.
            </seg>
          </u>
          <note type="speaker">
            Anf. 45 STEFAN ATTEFALL (kd):
          </note>
          <u>
            <seg>
              Fru talman! Oppositionen anklagar oss från regeringssidan för
              att ingenting görs. Det är fullständigt befängda uttalanden.
            </seg>
          </u>
          <u>
            <seg>
              Det är, som sagt, en av Europas mest expansiva budgetar vi redan
              har tagit ställning till. Det är ett fordonspaket vi tar ställning
              till senare i dag. Det är det första, inte bara i Europa utan
              i hela världen.
            </seg>
          </u>
          <u>
            <seg>
              Vi har tagit omfattande beslut för att förstärka möjligheterna
              till garantier för banker, för exportföretag och liknande saker.
              Arbetsmarknadspolitiska åtgärder har aviserats och liknande saker.
            </seg>
          </u>
          <u>
            <seg>
              Det intressanta med oppositionen är att de säger att budgeten
              vi antog i höstas redan är överspelad. Men vänta nu? Var det alltså
              rätt budget men lite för lite? Det var inte det alternativet vi
              hade att ta ställning till. Ni tyckte inte om budgeten. Det var
              fel riktning på den.
            </seg>
          </u>
          <u>
            <seg>
              Ni ville höja skatterna på arbete i stället för att sänka dem
              på arbete. Ni ville ha en annan politisk inriktning, men ni ville
              inte ha mer offentliga utgifter sammantaget, åtminstone inte i
              form av offentligt finansiellt sparande.
            </seg>
          </u>
          <u>
            <seg>
              Det var en annan färdriktning ni ville ha på den ekonomiska politiken
              som hade inneburit högre skatter på arbete och sämre förutsättningar
              att möta lågkonjunkturen.
            </seg>
          </u>
          <u>
            <seg>
              Nu tycker ni att vi ska göra mer av allting. Och så fort någon
              intresseorganisation höjer rösten för att få mer pengar till sitt
              område säger ni: Javisst, det måste vi också göra. Det säger ni
              utan tanke på vad som är en riktig och rätt åtgärd.
            </seg>
          </u>
          <u>
            <seg>
              Vad måste man göra i ett sådant här läge? Jo, man måste prioritera.
              Det måste vara åtgärder som löser rätt problem. De viktigaste
              problemen att lösa är finanskrisen och industrikrisen. Det måste
              vara kostnadseffektiva saker. Det måste vara långsiktigt riktiga
              åtgärder. Det måste också vara sådant som ger genomslag nu och
              inte om två eller fyra eller fem år.
            </seg>
          </u>
          <u>
            <seg>
              Tomas Eneroth anklagar mig för att jag kör bil utan att slå på
              vindrutetorkaren. Ja, men vad hjälper det om man har på vindrutetorkaren
              om man kör åt fel håll?
            </seg>
          </u>
          <note type="speaker">
            Anf. 46 ULF HOLM (mp):
          </note>
          <u>
            <seg>
              Fru talman! Stefan Attefall har begripit det ganska bra. Det
              är helt fel inriktning på den politik som förs i dag för att möta
              klimatkrisen, för att möta jobbkrisen och för att möta välfärdskrisen.
              Därför behövs det också nya satsningar.
            </seg>
          </u>
          <u>
            <seg>
              Det är det som är problemet, som jag nämnde tidigare och som
              näringsministern inte tar upp. Hon säger bland annat att vi måste
              klara klimatomställningen, och i slutet av talet säger hon: Nej,
              men det kan vi inte göra; vi får inte öka sedelpressarna.
            </seg>
          </u>
          <u>
            <seg>
              Vi måste bestämma oss. Ska vi ta oss ur klimatkrisen och finanskrisen
              och lågkonjunkturen måste vi göra satsningar som är långsiktiga,
              satsningar som på långsiktigt sätt kan möta de utmaningar vi står
              inför. Vi från Miljöpartiet menar att regeringen inte har gjort
              det. Man har inte satt upp tydliga krav för att klara det här.
            </seg>
          </u>
          <u>
            <seg>
              Sedan stör det mig otroligt mycket när man insinuerar att utbildning
              är en kostnad. Utbildning är en investering för framtiden som
              är nödvändig. Varför är det så bra med kompetensutbildning i företag
              men så dåligt med arbetsmarknadspolitiska åtgärder? Det borde
              vara samma sak. Det handlar om utbildning för framtiden för att
              kunna möta en ny kunskap och klara ett nytt arbete. Det borde
              vara någonting bra.
            </seg>
          </u>
          <u>
            <seg>
              Dålig a-kassa leder till ökad otrygghet och ökade orättvisor
              i samhället. Det borde vara helt uppenbart nu när vi får statistiken
              som visar att ett flertal, framför allt yngre, inte får någon
              a-kassa att prata om. Man får grundbidraget, som efter skatt blir
              5 000 kronor i månaden.
            </seg>
          </u>
          <u>
            <seg>
              Detta är att öka orättvisorna i samhället, och det kan inte vara
              den riktningen vi ska ha inför framtiden och det budskapet vi
              ska ge till ungdomar som har ett långt liv framför sig.
            </seg>
          </u>
          <u>
            <seg>
              Näringsministern säger att företagen ska ta ansvar och satsa.
              Människorna ska ta ansvar och satsa. Men när ska näringsministern
              och regeringen börja ta ansvar och satsa? Kommer inte näringsministern
              att göra det kommer inte de andra heller att göra det. Det handlar
              om ledarskap. Det saknar regeringen. Miljöpartiet har det.
            </seg>
          </u>
          <note type="speaker">
            Anf. 47 Näringsminister MAUD OLOFSSON (c):
          </note>
          <u>
            <seg>
              Fru talman! Det är en tydlig ideologisk skiljelinje mellan alliansregeringen
              och socialistkartellen.
            </seg>
          </u>
          <u>
            <seg>
              Vi i alliansen tycker att vi ska skapa förutsättningar för företag
              och människor att växa. Det är grunden för vår politik. Det är
              därför vi sänker inkomstskatter. Det är därför som vi sänker företagsskatter.
              Det är därför som vi bygger infrastruktur. Det är därför som vi
              satsar på forskning och utbildning. Det är därför som vi satsar
              på klimat- och energiåtgärder och gör övriga välfärdssatsningar.
            </seg>
          </u>
          <u>
            <seg>
              För en regering kan pengarna bara användas en gång. Där skiljer
              sig oppositionen lite grann, därför att där verkar man kunna använda
              dem flera gånger. Det är därför jag också pratar om sedelpress.
            </seg>
          </u>
          <u>
            <seg>
              Till saken hör att den här regeringen har visat att vi kan klara
              utmaningarna. Det är när vi har suttit i regeringsställning som
              vi har minskat utanförskapet med 180 000. Det är därför som det
              är bra i det här läget att ha det som utgångspunkt för de satsningar
              vi kan göra nu.
            </seg>
          </u>
          <u>
            <seg>
              Socialistkartellens politik hade lett till 60 000 färre i arbete.
              Vi har provat er politik i fullskaleförsök. Det var över en miljon
              människor i utanförskap. Det är provat.
            </seg>
          </u>
          <u>
            <seg>
              Jag tycker också att det är intressant att lyssna till Tomas
              Eneroth. Han säger att vi är oansvariga som sänker skatten. Men
              vem rår om skatten? Jo, det är medborgarnas pengar vi pratar om.
              Sedan får vi en del av deras pengar för att göra ansvarsfulla
              saker.
            </seg>
          </u>
          <u>
            <seg>
              En sak som jag inte tycker är ansvarsfull är att köpa bilföretag.
              Jag förstår inte hur oppositionen kan tycka att vi med skattebetalarnas
              pengar ska gå in i verksamheter, i industrier, som de som är experter
              knappt själva klarar av att sköta. Hur kan ni vara beredda att
              offra skattebetalarnas pengar och satsa pensionspengar för att
              ta över bilföretag?
            </seg>
          </u>
          <u>
            <seg>
              Kent Persson! Jag är överraskad, därför att du har sagt i näringsutskottet
              att vi inte ska gå in med subventioner till bilföretagen. Jag
              lyssnade på dig. Jag är mycket överraskad över att Vänsterpartiet
              nu har bytt åsikt, för jag tyckte att du hade en mycket klok synpunkt
              som du framförde i näringsutskottet när vi var där.
            </seg>
          </u>
          <u>
            <seg>
              Sedan tycker jag att det är viktigt att inte skrämma människor.
              Det finns resurser i systemen. Det finns pengar på arbetsförmedlingarna.
              Det finns människor som är beredda att jobba, kompetenta personer
              som är beredda att ta varje arbetslös på allvar och försöka hjälpa
              till. Jag tror att alla känner det ansvaret i alla våra myndigheter,
              i alla våra resurser som finns runt om i vårt land. De är beredda
              att hjälpa människor.
            </seg>
          </u>
          <u>
            <seg>
              Det finns utbildning.
            </seg>
          </u>
          <u>
            <seg>
              Det finns pengar till arbetslösa. Det finns pengar till coachning.
              Det finns 60 000 lediga arbeten anmälda på Arbetsförmedlingen.
              Skräm inte folk i onödan! Det är tillräckligt besvärligt som det
              är. Tala om att det faktiskt finns resurser! Men vi ska använda
              dem på ett ansvarsfullt sätt.
            </seg>
          </u>
          <u>
            <seg>
              Vi har haft en dialog med fordonsindustrin och fordonsklustret.
              De är mycket nöjda med det. Det är de som har kommit med förslagen
              om forskning och utveckling, om lånegarantier, om att använda
              Europeiska investeringsbanken, om att jobba med undsättningslån.
              De är också mycket nöjda med de insatserna.
            </seg>
          </u>
          <u>
            <seg>
              Men en sak är klar. Vi kommer inte från regeringens sida att
              ta fram olika projektidéer om vad som ska hända i fordonsklustret.
              Det måste de göra själva. Det är de som måste tala om vad man
              kan göra med forskningspengarna. Det är de som måste ha idéer
              om hur vi ska få fram fordon som människor köper. Det är de som
              ska komma med projektidéer.
            </seg>
          </u>
          <u>
            <seg>
              Vi ska se till att de pengar vi satsar satsas här i Sverige,
              skapar jobb här i Sverige och framtidstro hos de företag som vi
              har.
            </seg>
          </u>
          <u>
            <seg>
              I veckan fattade EU beslut om energi- och klimatpaketet. Det
              är grunden. Vi ska minska koldioxidutsläppen, vi ska energieffektivisera,
              vi ska jobba med förnybara bränslen. Vi ska ge förutsättningar
              för svenskt fordonskluster att klara den utmaningen. Jag är säker
              på att vi kommer att lyckas.
            </seg>
          </u>
          <note type="speaker">
            Anf. 48 TOMAS ENEROTH (s):
          </note>
          <u>
            <seg>
              Fru talman! Jag inledde den här debatten med att efterlysa ytterligare
              insatser från regeringen. Men vi har inte fått några nya besked
              till landets småföretagare som nu ser sina livsverk i kris på
              grund av kreditkrisen. Vi har inte fått några nya besked till
              alla de anställda som är oroade över sina jobb eller sina goda
              utvecklingsidéer som de ser i industrin eller på andra områden.
            </seg>
          </u>
          <u>
            <seg>
              Vi har inte fått några besked om att regeringen kan tänka sig
              sänkta arbetsgivaravgifter för småföretagen, trots att Maud Olofsson
              ägnade hela den förra mandatperioden åt att tala om hur viktigt
              det var. Nu är det inte något som finns på regeringens lista.
            </seg>
          </u>
          <u>
            <seg>
              Det finns inget om regler mot maktrabatten, där småföretag i
              dag utnyttjas till att vara bank åt stora företag. Det finns inga
              nya resurser för riskkapital och inga ytterligare utbildningsinsatser
              för att tillvarata den kompetens som nu riskerar att lämna industrin
              eller andra delar av svenskt näringsliv.
            </seg>
          </u>
          <u>
            <seg>
              Det finns inget om förlängd miljöbilspremie, trots goda relationer
              till fordonsindustrin, som det här hävdas. Det är ett av de önskemål
              som man väldigt tydligt haft. Regeringen går motsatt väg. Man
              avskaffar miljöbilspremien.
            </seg>
          </u>
          <u>
            <seg>
              Eftervärlden får visa vad regeringens senfärdighet har kostat.
              Maud Olofsson talar om att skapa förutsättningar för företag att
              växa och för folk att få jobb. Det var regeringens ambition. Tycker
              ni att ni har lyckats? Eller är det först nu efter två år som
              vi ser effekterna av regeringens ekonomiska politik? Det är en
              arbetslöshet som är väsentligt större i slutet av mandatperioden
              än när ni tillträdde och stora budgetunderskott.
            </seg>
          </u>
          <u>
            <seg>
              Ni ägnade er under högkonjunkturen åt att använda 80 miljarder
              till skattesänkningar. Det brände i fickorna under brinnande högkonjunktur
              och drev upp inflationen. Nu står ni där precis som alla andra
              borgerliga regeringar i historisk tid med ert stora budgetunderskott
              och med hög arbetslöshet när vi går mot slutet av den här mandatperioden.
            </seg>
          </u>
          <u>
            <seg>
              Ni borde ha kunnat bättre. Ni har visat att ni inte är regeringsdugliga.
            </seg>
          </u>
          <note type="speaker">
            Anf. 49 KENT PERSSON (v):
          </note>
          <u>
            <seg>
              Fru talman! Jag vill börja med att rikta ett par ord till Stefan
              Attefall och Karin Pilsäter. Det blir problem när man är ute och
              kör bil när den karta man kör efter inte stämmer överens med verkligheten.
              Hela den här debatten visar att den budget som lades fram i september
              månad nu har ersatts med tre olika paket, akuta paket som vi har
              fått hantera och kommer att hantera här i riksdagen.
            </seg>
          </u>
          <u>
            <seg>
              Det vi vill se är ytterligare insatser som stimulerar efterfrågan.
              Skrotningspremie för bilar, bussar och tunga fordon skulle vara
              ett sätt att ställa om fordonsindustrin här i Sverige.
            </seg>
          </u>
          <u>
            <seg>
              Vi måste också ta till vara de anställdas kunskaper och överbrygga
              den här perioden av varsel och arbetslöshet tills produktionen
              kommer i gång igen. I stället för att människor ska gå ut i öppen
              arbetslöshet borde staten tillsammans med företagen ta ett ansvar
              för utbildning under en period av vikande order.
            </seg>
          </u>
          <u>
            <seg>
              Ni ökar faktiskt utanförskapet med er orättvisa politik. Sänkningen
              av a-kassan kommer att drabba dem som går ut i arbetslöshet väldigt
              hårt. Det kommer att innebära ökade kostnader för kommuner och
              landsting, vilket också här har medgetts. Den debatten kommer
              vi att få uppleva här så småningom. Den diskussionen kommer att
              leva vidare i och med att kommunernas och landstingens ekonomiska
              kris nu blir så påtaglig.
            </seg>
          </u>
          <u>
            <seg>
              Vad gäller att köpa bilföretag är det vi säger att i ett läge
              när svensk fordonsindustri är i kris borde vi diskutera ett svenskt
              statligt delägarskap. Jag får påminna om att vi redan i dag via
              AP-fonderna är delägare i svensk fordonsindustri.
            </seg>
          </u>
          <note type="speaker">
            Anf. 50 Näringsminister MAUD OLOFSSON (c):
          </note>
          <u>
            <seg>
              Fru talman! Tomas Eneroth tycker att han inte får några besked.
              Jag tror att han tycker att han får fel besked. Det är väl där
              problemet ligger. Vi har lite olika syn på vad det är vi ska göra
              i den här svåra tiden.
            </seg>
          </u>
          <u>
            <seg>
              Vi vill rusta människor. Vi vill rusta företag. Vi vill inte
              ha en skattechock som innebär att man inte har råd att betala
              sina lån, vare sig i företag eller annat.
            </seg>
          </u>
          <u>
            <seg>
              Fler i arbete ger mer att dela på. Om vi alla skapar ett samhälle
              där människor kan få växa, få ett jobb, tjäna pengar och också
              betala lite skatt till det gemensamma får vi ett bra samhälle.
            </seg>
          </u>
          <u>
            <seg>
              Vi har många duktiga företag. Vi har många duktiga människor
              i vårt land. Dem ska vi använda. Vi ska kraftsamla. Vi måste visa
              ledarskap också i svåra tider, från regeringens sida naturligtvis
              men också från oppositionen.
            </seg>
          </u>
          <u>
            <seg>
              Vi ska inte skrämma människor i onödan. Jag har respekt för att
              oppositionen har ett behov av det. Men vi ska inte skrämma människor
              i onödan, utan vi ska se till att rusta våra system så att de
              finns där som hjälp för dem som behöver. De ska finnas nära. De
              ska finnas där när människor blir arbetslösa och när företagen
              behöver låna pengar. Då ska vi ha system som fungerar.
            </seg>
          </u>
          <u>
            <seg>
              Det finns många som är beredda att ställa upp. Det är många som
              är beredda att göra sitt yttersta för att ta oss ur den här lågkonjunkturen.
              Man sade på Kalmarindustrier: För varje dag av lågkonjunktur kommer
              vi allt närmare högkonjunkturen.
            </seg>
          </u>
          <u>
            <seg>
              Men det gäller att vara klok och ansvarsfull, inte slarva med
              skattebetalarnas pengar utan satsa på investeringar som gör att
              vi får det bra framöver. Det gäller att använda finanskrisen och
              klimatkrisen till att lyfta oss i håret och skapa något nytt,
              en hållbar ekonomi, ekologiskt, socialt och ekonomiskt. Det är
              det vi ska sikta på. Sverige har fantastiska förutsättningar som
              vi kan ta vara på.
            </seg>
          </u>
          <u>
            <seg>
              Låt oss visa ledarskap! Låt oss visa ansvarsfullhet! Låt oss
              också skapa framtidstro! Jag tror att det är många som förväntar
              sig det nu när vi går mot jul.
            </seg>
          </u>
          <u>
            <seg>
              Jag vill avsluta med att önska en god jul till riksdagen.
            </seg>
          </u>
          <note>
            I detta anförande instämde Ulrika Carlsson i Skövde, Jörgen Johansson,
            Annika Qarlsson och Stefan Tornberg (alla c).
          </note>
          <note>
            Överläggningen var härmed avslutad.
          </note>
          <note>
            9 § (forts. från 7 §) Regional tillväxt (forts. NU2)
          </note>
          <note type="speaker">
            Anf. 51 LARS LINDÉN (kd):
          </note>
          <u>
            <seg>
              Fru talman! Jag börjar med att yrka bifall till utskottets förslag
              till beslut i samtliga punkter. Hade vi i Kristdemokraterna fått
              bestämma själva hade vi dock yrkat på att 2,9 procent av det föreslagna
              anslaget på totalt 3 ½ miljard för regional tillväxt, alltså 100
              miljoner kronor, skulle föras över till ett annat utgiftsområde.
              Det hade gett en mer bestående regional tillväxt än hela denna
              satsning på 3 ½ miljard kommer att ge.
            </seg>
          </u>
          <u>
            <seg>
              Kristdemokraterna har ända sedan 2003 arbetat för att detta förslag
              skulle bli verklighet. Det handlar om att föra över 100 miljoner
              kronor av anslaget för regional tillväxt, utgiftsområde 19, till
              utgiftsområde 24, Näringsliv/turism.
            </seg>
          </u>
          <u>
            <seg>
              Fru talman! Det här är min sista debatt i kammaren, eftersom
              jag har beslutat mig för att om fyra veckor återgå till mitt tidigare
              liv som entreprenör och småföretagare efter sex och ett halvt
              år i riksdagen. Tyvärr har jag inte haft tillfälle att tjänstgöra
              så mycket i näringsutskottet under den här mandatperioden jämfört
              med den förra. Det beror på att jag tjänstgjort i utrikesutskottet
              nästan varje tisdag och torsdag.
            </seg>
          </u>
          <u>
            <seg>
              Men efter att alliansen tog över regeringsmakten i september
              2006 var jag flitigt med på alliansens träffar de första månaderna
              för att se till att turismen, min hjärtefråga, inte glömdes bort.
              Min vision och förhoppning var att denna turistsatsning nu skulle
              sjösättas. Vid två alliansmöten i rad tog jag upp frågan med statssekreterare
              Jöran Hägglund för att se till att han förstod. Han sade att han
              tyckte att idén var bra men visste inte när den skulle tas upp.
            </seg>
          </u>
          <u>
            <seg>
              En tredje gång var Maud Olofsson med. Hon visste tydligen att
              jag tidigare hade tjatat om detta. Hon blev lite irriterad och
              tittade mig i ögonen och sade: Tror du att det är jag som bromsar?
            </seg>
          </u>
          <u>
            <seg>
              Mitt svar var då att jag inte tror att finansen har problem med
              detta om vi för över pengar mellan två utgiftsområden utan att
              äska mer pengar totalt.
            </seg>
          </u>
          <u>
            <seg>
              Idén är att dessa 100 miljoner kronor per år skulle öka anslaget
              för marknadsföring utomlands av Sverige som ett fantastiskt turistland.
              Vi skulle öka från nuvarande 110 miljoner till 210 miljoner per
              år. Då börjar vi närma oss vad våra nordiska grannar satsar, och
              de har också bevisat att marknadsföring har lönat sig genom att
              de har fått långt fler turister till sina länder än vad Sverige
              lyckas med.
            </seg>
          </u>
          <u>
            <seg>
              Även i tider av finanskris finns det många välbeställda människor
              som turistar. Från länder som Ryssland, Kina, Indien och USA med
              flera söker sig miljontals rika turister i växande skaror ut i
              världen för att få nya upplevelser och intryck. Hittills har Sverige
              bara lockat hit en bråkdel av dessa. Syns man inte finns man inte.
              Många av dessa nya turistgrupper har inte ens hört talas om Sverige
              och våra resurser som turistland.
            </seg>
          </u>
          <u>
            <seg>
              Under förra året omsatte turistnäringen i Sverige 240 miljarder
              kronor och hade ett exportvärde på 90 miljarder kronor. Med en
              fördubbling av marknadsföringen skulle vi på några års sikt kunna
              skapa mer än 100 000 nya årsarbeten enligt näringen själv många
              av dessa i gles- och landsbygd. Tala om en enorm potential! Tala
              om bra regionalpolitik om vi fick med detta!
            </seg>
          </u>
          <u>
            <seg>
              Det skulle vara sorgligt om en borgerlig regering missade denna
              chans till nya arbetstillfällen. Att tolv års misslyckande med
              den förra regeringen skulle få fortsätta tror jag inte, utan vi
              måste inse att det här är en potential som måste utnyttjas. Jag
              har på turistkonferenser hört rader av utländska turistexperter
              som förvånar sig över att Sverige inte satsar mycket mer på turistnäringen
              när vi har så mycket bra och outnyttjade resurser att sälja in.
            </seg>
          </u>
          <u>
            <seg>
              Har 100 miljoner kronor från utgiftsområde 19 någon gång haft
              så realistiska förutsättningar att ge så stor utdelning? Nej,
              aldrig. Vad väntar vi på? Varför, Maud Olofsson har hon försvunnit?
              prioriteras inte detta, speciellt i tider då arbetslösheten riskerar
              att dubbleras i övriga branscher i Sverige?
            </seg>
          </u>
          <u>
            <seg>
              Bara i ökade momsintäkter kommer denna ökade satsning att vara
              rena guldgruvan för staten. I tider med en svag krona skulle vi
              också kunna locka många fler svenskar att turista i sitt eget
              land och upptäcka Sverige som ett mycket bra och spännande turistland,
              men då krävs extra pengar för att tillsammans med näringens egna
              resurser marknadsföra det.
            </seg>
          </u>
          <u>
            <seg>
              I Spanien beslutade man nyligen att satsa 4,1 miljarder extra
              på turistnäringen för att lindra effekterna av finanskrisen. Det
              visar att man tror på turistnäringen som en framtidsnäring.
            </seg>
          </u>
          <u>
            <seg>
              Ser Näringsdepartementet på turismen på samma sätt? Det är jag
              övertygad om att man gör, men nu krävs snarare en prioritering
              av vad som ger snabba effekter. Det här är ett område som vi kristdemokrater
              tror att vi måste lyfta fram.
            </seg>
          </u>
          <u>
            <seg>
              Vi hoppas att Näringsdepartementet tar ett seriöst samtal med
              turistnäringens folk om vad som nu kan göras för att snabbt skapa
              100 000 nya jobb i glesbygd, landsbygd och övriga delar av landet.
              Detta är en bransch som dessutom lättare kan skapa jobb åt ungdomar
              och invandrare än andra branscher.
            </seg>
          </u>
          <u>
            <seg>
              Fru talman! Jag nöjer mig med detta inlägg, eftersom det mesta
              som gäller regional tillväxt redan är sagt av mina allianskolleger
              tidigare här i dag.
            </seg>
          </u>
          <note>
            Tack för sex och ett halvt år i näringsutskottet med trevlig
            och kunnig utskottspersonal och trevliga och kunniga ledamöter
            i utskottet! Tre av den förra mandatperiodens ledamöter i utskottet
            blev statsråd; det kanske är rekord. Maria Larsson, Nyamko Sabuni
            och Åsa Torstensson vilket annat utskott har överträffat detta?
          </note>
          <u>
            <seg>
              Det visar att detta utskott fostrar kommande tungviktspolitiker.
              Vissa, som jag, inser ändå att man ibland måste gå från sådana
              här uppdrag och inte bara prata utan också göra lite annan nytta.
            </seg>
          </u>
          <u>
            <seg>
              Nu ska jag göra det. Jag kommer att ansvara för en i maj månad
              nystartad butik, Fair Trade Shop, här i Stockholm. Det är en utmaning
              som ni bland andra kan se till blir framgångsrik genom att komma
              och hälsa på och stödja tredje världens småproducenter.
            </seg>
          </u>
          <note>
            Tack för mig!
          </note>
          <note type="speaker">
            Anf. 52 KRISTER ÖRNFJÄDER (s) replik:
          </note>
          <u>
            <seg>
              Fru talman! Jag vill tacka Lars Lindén för hans inlägg, och jag
              måste suga till mig lite av de argument han här har framfört.
              Vi har trots allt föreslagit mer pengar både till turism och till
              ett branschprogram för att kunna utveckla turismen.
            </seg>
          </u>
          <u>
            <seg>
              Jag ser ju och hör att vi ligger ganska nära varandra i den frågan,
              och jag ser fram emot att Lars Lindén även i framtiden kommer
              att vara med och påverka sitt parti i den riktningen. Vi tar också
              gärna på olika sätt till oss den information man har från branschen
              för att kunna vara med och utveckla den.
            </seg>
          </u>
          <u>
            <seg>
              Jag ber att få tacka för de här åren och önska lycka till, kanske
              inte i den gamla gärningen, men i framtiden! God jul och gott
              nytt år!
            </seg>
          </u>
          <note type="speaker">
            Anf. 53 LARS LINDÉN (kd) replik:
          </note>
          <u>
            <seg>
              Fru talman! Det är bra om Socialdemokraterna har ändrat åsikt
              nu, för under tolv år lyckades ni inte förlösa potentialen inom
              turismen. Det är synd. Jag har varit med på många konferenser
              där man blivit rätt irriterad på statsråd som inte har velat ta
              några offensiva steg.
            </seg>
          </u>
          <u>
            <seg>
              Därför ligger vi sist i Norden när det gäller turismen trots
              att vi skulle kunna vara bäst. Titta på Finland, Norge och Danmark!
              De är mycket duktigare än vi, men så har de också satsat på att
              marknadsföra sig. Vi sätter möjligen upp affischer på ambassaderna,
              men det ger inte så mycket resultat.
            </seg>
          </u>
          <note type="speaker">
            Anf. 54 KRISTER ÖRNFJÄDER (s) replik:
          </note>
          <u>
            <seg>
              Fru talman! Jag ska inte förlänga debatten, men det är möjligt
              att vi har gjort alldeles för lite. Det ifrågasätter jag inte.
              Vi hade en hel del bekymmersamma år när vi hade svårt att över
              huvud taget få ekonomin att gå ihop.
            </seg>
          </u>
          <u>
            <seg>
              Jag är medveten om att vi i den situation vi befinner oss i just
              nu har den ambitionen. Den behöver vi naturligtvis hjälp med för
              att kunna förverkliga, inte minst från branschen. Det räcker inte
              bara med oss här i riksdagen.
            </seg>
          </u>
          <u>
            <seg>
              Men det är en del i processen, och vi lovar att vi ska medverka
              i denna process.
            </seg>
          </u>
          <note type="speaker">
            Anf. 55 LARS LINDÉN (kd) replik:
          </note>
          <u>
            <seg>
              Fru talman! Det är positivt, och då tror jag att vi har en rejäl
              majoritet. Alliansen är ju överens om att detta är en riktig väg.
              Det är bara en fråga om prioriteringar, och vi kristdemokrater
              har varit lite irriterade över att man inte tar tag i detta nu.
            </seg>
          </u>
          <u>
            <seg>
              Men det kommer, och är ni med på samma sida får vi en riktig
              majoritet för en offensiv turistpolitik framöver.
            </seg>
          </u>
          <note>
            God jul och gott nytt år!
          </note>
          <note type="speaker">
            Anf. 56 JAN LINDHOLM (mp):
          </note>
          <u>
            <seg>
              Fru talman! Jag har suttit och lyssnat på näringsutskottets debatt
              om regional tillväxt, och jag kunde inte låta bli att sätta upp
              mig på talarlistan. Det finns flera orsaker till det.
            </seg>
          </u>
          <u>
            <seg>
              Först var det Maria Plass som försvarade pumplagen. Det tyckte
              jag var jättekul att höra, och jag hoppas att hon kan utbilda
              sina tre partikamrater från Dalarna det skulle behövas för en
              mer seriös diskussion om hur vi ska klara försörjningen av fordonsbränslen
              i framtiden även i mitt hemlän.
            </seg>
          </u>
          <u>
            <seg>
              Jan Andersson från Centerpartiet hävdade på något sätt att vi
              i oppositionen inte skulle förstå landsbygdens resurser och möjligheter.
              Jag vet inte, jag känner i alla fall att anledningen till att
              mitt parti över huvud taget har kommit till, att det existerar,
              just är att vi ser de möjligheter som landsbygden har.
            </seg>
          </u>
          <u>
            <seg>
              Vikten av turismen har ju diskuterats, inte minst i det senaste
              replikskiftet. Jag hoppas att regeringen tar till sig en del av
              det och tittar på att den största turistorten vi har i Sverige
              saknar järnvägsförbindelse. Det finns ett samhälle med nästan
              100 000 människor under de tyngsta veckorna på vinterhalvåret.
              Det heter Sälen. Dit kan du inte ta dig med tåg. Det tycker jag
              är ganska skandalöst. Bara gästsängarna är över 70 000 i den kommunen.
              Till det kommer alla människor som arbetar där och så vidare.
            </seg>
          </u>
          <u>
            <seg>
              Visst finns det mycket att göra för turismen. Där tror jag att
              det är väldigt viktigt att vi faktiskt ser just de här värdena.
              Jag har träffat många av de människor som har valt, som Jan Andersson
              sade, att flytta ut på landsbygden. Det beror just på naturkvaliteterna.
              Det är människor som kan ta med sig sitt arbete ut på landsbygden
              och som vill ge sina barn en bra uppväxtmiljö.
            </seg>
          </u>
          <u>
            <seg>
              Jag blev nästan lite förtvivlad när jag för tre veckor sedan
              fick möjlighet att ställa en fråga till näringsministern i egenskap
              av partiledare på en frågestund. Jag kände mig lite oroad över
              hur Centerpartiet ser på rinnande vattendrag i Sverige.
            </seg>
          </u>
          <u>
            <seg>
              Jag fick ett väldigt tydligt svar. Förutom de nationalälvar som
              vi har bestämt att vi ska lämna outbyggda är det så från näringsministerns
              sida att klarar man en miljöprövning så får man bygga ut vilka
              vattendrag man vill i dag.
            </seg>
          </u>
          <u>
            <seg>
              Det är väldigt många av de vattendragen som faktiskt är de potentiellt
              stora turistmagneterna. Man har alltså reglerad vattenkraft men
              ändå vatten kvar genom vattendomarna som gör att man kan utveckla
              ett fiske och ha det som grund för turism. Där hoppas jag att
              ni faktiskt kan se de turistiska värdena lite mer.
            </seg>
          </u>
          <u>
            <seg>
              Det var också så att jag valde att sätta upp mig på talarlistan
              därför att jag ville vara lite regionalpolitisk företrädare; jag
              kommer ju från Dalarna. Jag förstår att ni i näringsutskottet
              när ni diskuterar ser mer på den nationella dimensionen, men jag
              kan inte låta bli att ändå säga att det behövs flera ekonomiska
              motorer i vårt samhälle än bara Stockholm, Göteborg och Malmö.
              Vi måste satsa på hela landet. Ibland känner man att politikerna
              inte riktigt gör det.
            </seg>
          </u>
          <u>
            <seg>
              Det var faktiskt kopparn i Falu koppargruva som betalade Versaillesfreden.
              Fortfarande rangeras allt gods i Sverige på bangården i Borlänge.
              De tunga industrier som har varit vår basnäring i hundratals år
              har sina rötter i Dalarna. Ska de fortsätta att utvecklas krävs
              det en infrastruktur som fungerar. Tyvärr är det så i dag att
              det finns risk för att Sverige tappar till exempel ABB i Ludvika,
              världens största centrum för högspänningsteknik, med flera tusen
              arbetstillfällen, om vi inte ser till att infrastrukturen fungerar.
              Så är det med mycket av den tunga industrin i vårt land. Vi måste
              se till att infrastrukturen kan fungera för dessa företag.
            </seg>
          </u>
          <note>
            Överläggningen var härmed avslutad.
          </note>
          <note>
            10 § Vissa skyldigheter för innehavare av elektriska ledningar
          </note>
          <note>
            Föredrogs
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut fattades under 14 §.)
          </note>
          <note>
            11 § Riksrevisionens årliga rapport
          </note>
          <note>
            Föredrogs
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut fattades under 14 §.)
          </note>
          <note>
            12 § Stärkta insatser för fordonsindustrin
          </note>
          <note>
            Föredrogs
          </note>
          <note>
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note type="speaker">
            Anf. 57 ANN-CHARLOTTE HAMMAR JOHNSSON (m):
          </note>
          <u>
            <seg>
              Fru talman! Finansutskottets betänkande Stärkta insatser för
              fordonsindustrin innehåller tre delar för att stärka det svenska
              fordonsklustrets utmaningar för att möta klimat och konkurrens.
            </seg>
          </u>
          <u>
            <seg>
              De tre delarna är
            </seg>
          </u>
          <u>
            <seg>
              Fru talman! Det finns i betänkandet tre reservationer från Socialdemokraterna,
              Vänsterpartiet och Miljöpartiet samt fyra särskilda yttranden.
            </seg>
          </u>
          <note type="speaker">
            Anf. 58 HANS HOFF (s):
          </note>
          <u>
            <seg>
              Fru talman! Svensk fordonsindustri har en enormt stor betydelse
              för jobben och välfärden i Sverige. Fordonsindustrin sysselsätter
              ca 140 000 människor i vårt land, inte bara i Västsverige utan
              runt om i hela vårt land. Värdet av fordonsindustrins export var
              168 miljarder kronor under 2007. Detta motsvarar nästan 15 procent
              av den totala svenska varuexporten. Dessa tal ger oss i blixtbelysning
              en uppfattning om fordonsindustrins betydelse för Sverige.
            </seg>
          </u>
          <u>
            <seg>
              De flesta i Sverige är mycket stolta över att vi som ett litet
              land har två så starka varumärken som Volvo och Saab, svenska
              bilar som med sin höga säkerhet och kvalitet konkurrerar med bilar
              som Mercedes, BMW och Audi. Som det lilla land vi är globalt sett,
              med nio miljoner invånare, är det unikt att vi förutom två biltillverkare
              även har två lastbilstillverkare.
            </seg>
          </u>
          <u>
            <seg>
              Lågkonjunktur, finansoro, tidigare höga drivmedelspriser och
              en alltmer miljömedveten allmänhet har sammanvägt på kort tid
              gjort att försäljningen av fordon minskat kraftigt. Detta har
              skett samtidigt som en överproduktion av fordon finns på den globala
              marknaden. För Volvo och Saab är situationen än mer allvarlig
              då deras ägare GM och Ford har stora ekonomiska problem. Även
              övriga biltillverkare i Europa har stora ekonomiska bekymmer.
            </seg>
          </u>
          <u>
            <seg>
              Till skillnad från den svenska regeringen har Frankrikes president
              Nicolas Sarkozy och Tysklands förbundskansler Angela Merkel varit
              oerhört tydliga när de ställer upp för sina biltillverkare i den
              situation som de befinner sig i.
            </seg>
          </u>
          <u>
            <seg>
              Ett helt annat budskap har kommit från den svenska regeringen.
              Statsminister Fredrik Reinfeldt uttalade i Agenda när temat var
              svensk bilindustris fortlevnad att det måste byggas bilar som
              folk har råd och lust att köpa.
            </seg>
          </u>
          <u>
            <seg>
              Vice statsminister Maud Olofsson sade i en annan intervju om
              situationen i den svenska bilindustrin att inte ens svenskar väljer
              Volvo och Saab.
            </seg>
          </u>
          <u>
            <seg>
              Detta är den svenska regeringens tydliga budskap till tänkbara
              köpare av Volvo och Saab som nu ligger ute till försäljning inte
              ens svenskar väljer Volvo och Saab.
            </seg>
          </u>
          <u>
            <seg>
              Detta är knappast ett budskap som gör att eventuella spekulanter
              på Volvo och Saab blir mer intresserade. Snarare kan dessa uttalanden
              från Sveriges regering, som borde stå längst fram och tala väl
              om svensk fordonsindustri, innebära att en försäljning kan utebli.
            </seg>
          </u>
          <u>
            <seg>
              Regeringen har agerat senfärdigt inför fordonsindustrins stora
              utmaningar. Viktig tid har gått förlorad på grund av regeringens
              passivitet. Regeringsföreträdare har uttalat sig slarvigt och
              negativt om den svenska fordonsindustrin. Hur mycket detta har
              skadat svensk fordonsindustri återstår att se.
            </seg>
          </u>
          <u>
            <seg>
              Fru talman! Regeringen föreslår riksdagen bildandet av ett aktiebolag
              för att bedriva forsknings- och utvecklingsverksamhet med ett
              kapital om 3 miljarder kronor. Eftersom regeringen endast redogör
              för en övergripande beskrivning av bolaget vill vi att regeringen
              till riksdagen under våren 2009 återkommer med en redovisning
              av bolagets inriktning, konstruktion och geografiska lokalisering.
              Detta ges också regeringen till känna.
            </seg>
          </u>
          <u>
            <seg>
              Vi förutsätter också att kapitaltillskottet snarast omsätts i
              konkret forskning och i utvecklingsarbete.
            </seg>
          </u>
          <u>
            <seg>
              Vi socialdemokrater kräver att detta bolag lokaliseras till Västsverige.
              Jag hoppas också att jag under dagen i den här debatten kan få
              ett besked från de borgerliga ledamöterna om att det även är deras
              syn att lokaliseringen bör ske till Västsverige.
            </seg>
          </u>
          <u>
            <seg>
              Regeringen ber om riksdagens bemyndigande att ställa ut kreditgarantier
              till företag i fordonsklustret för upptagande av lån i Europeiska
              investeringsbanken, pengar som ska användas för omställning till
              grön teknik. Kreditgarantierna ska som mest kunna uppgå till 20
              miljarder kronor och ställas mot fullgoda säkerheter med marknadsavspeglande
              avgifter under normalt marknadsläge.
            </seg>
          </u>
          <u>
            <seg>
              Här bör man klargöra att det inte handlar om 20 miljarder kronor
              för det svenska fordonsklustret. De sammanlagda lån som Europeiska
              investeringsbanken beviljar för detta ändamål är 40 miljarder
              kronor för hela EU:s bilindustri. Tyngdpunkten i EU:s bilindustri
              ligger i Frankrike och Tyskland. Även Spanien, Italien och Tjeckien
              har en mycket omfattande fordonstillverkning.
            </seg>
          </u>
          <u>
            <seg>
              Att hälften av EU:s stöd till den europeiska bilindustrin skulle
              hamna i Sverige är helt osannolikt. Om detta skriver regeringen
              ingenting i sin proposition. Propositionen är i denna del så dåligt
              underbyggd att den närmast kan betraktas som vilseledande.
            </seg>
          </u>
          <u>
            <seg>
              Regeringen ber också om riksdagens bemyndigande att ge undsättningslån
              till företag inom fordonsklustret som befinner sig i ekonomisk
              kris på upp till 5 miljarder kronor. Lånen ska vara i enlighet
              med EG-kommissionens riktlinjer om statligt stöd och ges mot fullgoda
              säkerheter.
            </seg>
          </u>
          <u>
            <seg>
              Vi vill också understryka att de lån och satsningar som de svenska
              skattebetalarna garanterar och kan tvingas betala ska användas
              i Sverige.
            </seg>
          </u>
          <u>
            <seg>
              Fru talman! Det som regeringen nu föreslagit kan vara en viss
              hjälp i en akut situation och en hjälp för en omställning till
              miljövänlig teknik. Men det finns på inget vis en strategi för
              att positivt påverka bilförsäljningen, vilket är avgörande i dag
              för bilindustrin. Det finns heller inga åtgärder för dem som nu
              drabbas av uppsägning. Här krävs en helt annan politik som saknas
              i regeringens förslag.
            </seg>
          </u>
          <u>
            <seg>
              Vi socialdemokrater föreslår att riksdagen i dag beslutar om
              att ge regeringen i uppdrag att återkomma till riksdagen med en
              satsning på ett brett fordonsindustripaket. Det ska vara ett paket
              med ytterligare satsningar på forskning, stimulanser för omställning
              av den svenska bilparken samt satsningar på utbildning för dem
              som arbetar inom fordonsindustrin och nu riskerar arbetslöshet.
            </seg>
          </u>
          <u>
            <seg>
              Framtida konkurrenskraft kräver klimatsmarta fordon med en miljövänlig
              teknik. Därför vill vi öka de statliga insatserna till fordonsforskning.
            </seg>
          </u>
          <u>
            <seg>
              Vi socialdemokrater har sedan tidigare lagt fram förslag om att
              nivån för fordonsforskningen under 2009 borde uppgå till 700 miljoner
              kronor. Investeringar i forskning bör kompletteras med breda satsningar
              för att säkra tillgången på riskkapital. Vi föreslår en riskkapitalfond
              på 5 miljarder kronor för att stärka nyföretagande och innovation.
            </seg>
          </u>
          <u>
            <seg>
              Sverige har en av Europas äldsta bilparker. För att det ska löna
              sig bättre att skrota ut gamla bilar bör en skrotningspremie införas.
              En miljöbilspremie är ett bra sätt att hålla uppe efterfrågan
              på miljöbilar under lågkonjunkturen. Trots detta avbryter regeringen
              den satsningen i förtid. Vi anser att premien bör förlängas fram
              till 2010, precis som tidigare har utlovats.
            </seg>
          </u>
          <u>
            <seg>
              Fru talman! Staten måste möta lågkonjunkturen genom att investera
              i breda utbildningssatsningar. Vi har sedan tidigare lagt fram
              förslag om 50 000 fler utbildningsplatser än regeringen. Vår bedömning
              är att det inte räcker. Det behövs ännu mer investeringar i utbildning.
              Vi vill inrätta ett spetskompetenslyft. De som utnyttjar de sämre
              tiderna till att utbilda sig bör få både utbildningen och en del
              av lönen under studietiden betald av staten detta givet att arbetsgivarna
              är med och bidrar. 20 000 platser bör kunna skapas för detta redan
              under nästa år.
            </seg>
          </u>
          <u>
            <seg>
              Vi föreslår även en kortare utbildning riktad till fordonsindustrin.
              En lämplig modell för utbildningen skulle kunna vara att anställda
              som alternativ till uppsägning i stället ges ledighet för att
              genomgå kortare utbildningar. Staten skulle kunna stå för en del
              av lönen medan företagen står för själva utbildningen.
            </seg>
          </u>
          <u>
            <seg>
              Regeringens försämring av arbetslöshetsförsäkringen har inneburit
              att många av dem som nu sägs upp endast får 53 procent av sin
              lön i ersättning. De får dessutom betala högre skatt. Att möta
              lågkonjunkturen med en så dålig arbetslöshetsförsäkring är i sig
              en bidragande faktor till att konjunkturen försämras ytterligare.
            </seg>
          </u>
          <u>
            <seg>
              Fru talman! Det behövs nu särskilda politiska satsningar för
              att klara den kris bilindustrin befinner sig i. Vi har inte mycket
              tid på oss. Bedömare anser att de närmaste veckorna och månaderna
              kan vara avgörande.
            </seg>
          </u>
          <u>
            <seg>
              Vi socialdemokrater har lagt fram ett antal satsningar riktade
              mot fordonsindustrin som skulle kunna vara avgörande. Riksdagen
              kan i dag besluta om att gå vidare med de satsningarna.
            </seg>
          </u>
          <u>
            <seg>
              Fru talman! Mot bakgrund av det till riksdagen anförda yrkar
              jag bifall till vår reservation.
            </seg>
          </u>
          <note type="speaker">
            Anf. 59 ULLA ANDERSSON (v):
          </note>
          <note>
            Fru talman! Jag yrkar först och främst bifall till reservation
            2.
          </note>
          <u>
            <seg>
              Regeringen har äntligen kommit med ett fordonspaket. Det satt
              långt inne, vilket är förståeligt med tanke på den ideologiska
              syn regeringen företräder. Det är ett förhållningssätt som är
              en av de grundläggande orsakerna till den ekonomiska situation
              som nu råder internationellt och här i Sverige, det vill säga
              tron på att marknaden sköter allt bäst själv utan inblandning
              och att staten ska hålla sig undan.
            </seg>
          </u>
          <u>
            <seg>
              Nu visar det sig att de har haft fel, och det är självklart svårt
              att erkänna. Regeringen har inte velat ta det ansvar som folk
              har förväntat sig att de ska göra i en sådan här situation och
              har försökt att hålla frågan ifrån sig. Men nu har ändå en folkopinion
              tvingat fram ett agerande från regeringen. Bättre sent än aldrig
              duger väl bra i det här sammanhanget också. Det finns helt nödvändiga
              åtgärder i det förslag som nu ligger på riksdagens bord, men det
              är tunt och är lite av ett luftslott som det framställs nu när
              regeringen går in med 28 miljarder i fordonsindustrin. Det stämmer
              inte. Det vet vi alla. Framför allt lämnas väsentliga delar om
              ägande, om de anställda och om efterfrågan helt åt sidan.
            </seg>
          </u>
          <u>
            <seg>
              Låt oss börja med att konstatera att vår fordonsindustri är välutvecklad,
              håller hög kvalitet och har ett stort kunnande. Vi är världsledande
              inom säkerhetsarbetet, till exempel trepunktsbältet och krockkuddar.
              Det är ett säkerhetsarbete som har räddat tusentals liv. Vi har
              också haft ett utvecklat miljöomställningsarbete, till exempel
              med katalysatorn och bränsleeffektivitet i etanolbilar. Det är
              ett arbete som har stannat av, men en del pågår fortfarande. Det
              gäller till exempel arbetet med att ta fram tunnare plåt med lika
              hög säkerhet men som ger lättare bilar och därmed lägre utsläpp.
              Produktiviteten i fabrikerna i Trollhättan och Torslanda är i
              världsklass.
            </seg>
          </u>
          <u>
            <seg>
              Vi kan också påminna oss fordonsindustrins betydelse för annan
              industriell utveckling, för bildande av nya mindre företag och
              till och med för teknikutveckling inom sjukvården. Svensk bilexport
              är en avgörande bas i svensk ekonomi.
            </seg>
          </u>
          <u>
            <seg>
              För Maud Olofsson och regeringen åker skygglapparna på när ägarfrågan
              kommer på tal. Jag tolkar henne och regeringen som att de hellre
              ser på om något av företagen går omkull med enorma konsekvenser
              som följd än agerar för ett statligt ägande oavsett hur det utformas,
              om det är ihop med andra privata intressenter eller om det är
              kortsiktigt eller långsiktigt ägande. Vi ska komma ihåg att det
              är marknaden, lågkonjunkturen på grund av finanskrisen, den påföljande
              rädslan och likviditetskrisen som är det huvudsakliga problemet.
              Det här är inte en ny varvskris. Fordon kommer att behövas även
              i framtiden, men självklart mer utvecklade för att anpassa sig
              till de miljö- och klimathot som finns i Sverige och i världen
              i dag.
            </seg>
          </u>
          <u>
            <seg>
              Ägande ger makt för utveckling eller inflytande och möjlighet
              att styra utvecklingen. Det är faktiskt höger och vänster överens
              om i politiken. Därför vill Vänstern att vi ska äga mer gemensamt
              för att kunna styra utvecklingen och fördela vinster, medan högern
              hellre ser ett enskilt privat ägande.
            </seg>
          </u>
          <u>
            <seg>
              Vänsterpartiet har föreslagit i sin motion att regeringen ska
              ha en beredskap att gå in som ägare i fordonsindustrin. Det kan
              vara som delägare, ensamägare, tillfälligt eller för längre tid.
              Vi behöver en beredskap för att hantera en svår situation, en
              handlingsberedskap att gå in som ägare i delar för att säkerställa
              en konkurrenskraftig och mer miljöanpassad fordonsindustri i Sverige.
              Vi ska slå vakt om arbetstillfällen och industriellt kunnande.
              Därför borde regeringen sondera terrängen, se hur det ser ut bland
              privata intressenter, om det finns behov av ett statligt engagemang.
              Det går inte att sitta still och vänta. Det är bråttom.
            </seg>
          </u>
          <u>
            <seg>
              Det är många anställda inom fordonsindustrin som nu drabbas av
              varsel och uppsägningar. En otrygg framtid väntar. Hela deras
              liv och ekonomi vänds upp och ned, och de får 55 procent av sin
              tidigare lön i a-kassa. Det är många som kommer att känna av den
              människosyn som har dominerat regeringens politik, det vill säga
              att om man är arbetslös ska man lida, annars tar man inte de lediga
              jobben. Man ska straffas ekonomiskt. Och det är inte nog med att
              man blir av med halva sin lön när man blir arbetslös, utan man
              ska dessutom betala högre skatt än man gjorde när man hade ett
              jobb.
            </seg>
          </u>
          <u>
            <seg>
              Jag vet inte om regeringen och majoriteten tycker att de här
              människorna får skylla sig själva nu när de mister sitt jobb,
              precis som Maud Olofsson sade i tv häromdagen om de 50 000 som
              tvingades leva på 5 500 kronor för den a-kassa regeringen hade
              slagit sönder. Det är hårt. Problemet är inte att människor inte
              vill ha ett jobb. Människor vill försörja sig själva och klara
              sig själva människor vill ha ett jobb. Men det är brist på jobb.
              Det är dags att återställa och förbättra a-kassan kraftigt.
            </seg>
          </u>
          <u>
            <seg>
              Det är även många orter som drabbas hårt. Kommunernas ekonomi
              har redan innan varslen fallit ut i uppsägningar kraftigt försämrats
              på grund av vikande skatteintäkter och höjda kostnader för bland
              annat försörjningsstöd. Många kommuner förväntar sig många fler
              socialbidrag eftersom många har tvingats lämna a-kassan och därför
              kommer att behöva försörjningsstöd. Det försvårar så klart för
              kommunerna att agera.
            </seg>
          </u>
          <u>
            <seg>
              I Olofström till exempel varslas 10 procent av arbetskraften.
              I många familjer jobbar bägge på fabriken. Hela samhället påverkas.
              Och vi vet att Arbetsförmedlingens resurser är otillräckliga redan
              nu. I Olofström skulle de få en halv handläggare till en halv!
              Till Arvika skulle man flytta en handläggare från Östersund, och
              när vi besöker Östersund redan innan den handläggaren har tvingats
              flytta säger man där att de är för få redan nu.
            </seg>
          </u>
          <u>
            <seg>
              Det behövs alltså insatser både på Arbetsförmedlingen och för
              att möta varslen. Det förslag som IF Metall har lagt fram om att
              staten ska gå in och erbjuda ekonomiskt stöd till fortbildning
              för anställda i branscher med tillfälligt sviktande orderingång
              är ett förslag som vi står bakom och har motionerat om. De anställda
              som under en period inte behövs i produktionen ska beviljas studieledighet
              och de lokala parterna komma överens om vilken typ av studier
              som är lämpliga. Efter genomgångna studier återgår de anställda
              till sitt jobb. Företaget finansierar utbildningen, och staten
              står för en ersättning till de studerande i enlighet med ersättningen
              från a-kassan. Eventuell ersättning däröver får parterna förhandla
              om.
            </seg>
          </u>
          <u>
            <seg>
              Maud Olofsson sade vid det möte vi hade i tisdags tillsammans
              med näringsutskottet, inte utan en viss stolthet, att den föreslagna
              summan till fordonsindustrin visar vilket intresse regeringen
              har för frågan. Men regeringens paket för fordonsindustrin innehåller
              inte en enda krona för att motverka eller förhindra varsel. Och
              eftersom det var storlekens betydelse som visade regeringens intresse
              tolkar jag det som att regeringen inte har något intresse för
              de anställdas situation.
            </seg>
          </u>
          <u>
            <seg>
              Vänsterpartiet har också föreslagit i den här motionen att en
              skrotningspremie ska införas för bilar såväl som för tunga fordon
              som bussar och lastbilar. Det skulle ökar efterfrågan, samtidigt
              som vi skulle få en mer miljöanpassad fordonspark och en säkrare.
              Vi har också föreslagit ett stimulansbidrag på 50 miljoner kronor
              per år till statliga myndigheter för upphandling av bilar som
              klarar EU:s nya direktiv vad gäller utsläpp av växthusgaser.
            </seg>
          </u>
          <u>
            <seg>
              Vi föreslår också en utbyggnad av alternativa bränslen, bland
              annat biogas. Det behövs åtgärder även på den sidan för att kunna
              öka produktionen av miljövänligare bilar. Vi behöver en utbyggd
              infrastruktur vad gäller tankställen. Vi föreslår därför att regeringen
              ska ta fram åtgärder för att tillmötesgå detta.
            </seg>
          </u>
          <u>
            <seg>
              Regeringen föreslår alltså 28 miljarder i det fordonspaket som
              de är stolta över trots att de har tvingats ta fram det. Men det
              vore klädsamt av regeringen att erkänna att det egentligen inte
              handlar om 28 miljarder utan att det här är ett litet luftslott.
              Europeiska investeringsbanken avsätter drygt 40 miljarder per
              år, och det är inte troligt att svenska fordonsföretag eller underleverantörer
              får hälften av den summan om det blir nödvändigt. När det här
              framkom i medierna blev svaret från statsrådet att det är flerårigt.
              Det kanske är regeringens mediala åsikt, men regeringen vet ju
              att lagen om statens upplåning inte fungerar så utan att där bara
              går att göra ettåriga beslut.
            </seg>
          </u>
          <u>
            <seg>
              Undsättningslånen är nödvändiga, och det är bra att de kommer
              till. Oroande är ändå att de måste betalas tillbaka inom ett halvår,
              för inte vare sig finanskris eller lågkonjunktur kommer att vara
              slut då. Vi hade också från Vänsterpartiets sida velat se att
              de bolag som får del av lånen inte ska ha möjlighet att vare sig
              höja styrelsearvoden eller betala ut bonusar under den tiden.
              Vi tycker inte att skattepengar indirekt ska gå till sådant.
            </seg>
          </u>
          <u>
            <seg>
              Satsningar på forskning ihop med fordonsindustrin och dess underleverantörer
              är bra, och det är ett positivt förslag. Vi uppskattar också att
              utskottsmajoriteten ställt sig bakom våra förslag om återrapportering
              till riksdagen och om tidsbegränsningar av lånen.
            </seg>
          </u>
          <u>
            <seg>
              Herr talman! Nu har vi sett en rad åtgärder för att rädda banker,
              och vi har nya exportstöd och ett paket för fordonsindustrin,
              även om det har tvingats fram. Men när ska de tysta varslen uppmärksammas?
              När ska kommuner och landsting, det vill säga basen i vår gemensamma
              välfärd, få ett stimulanspaket? Det hade varit något att gå till
              julledighet med.
            </seg>
          </u>
          <note type="speaker">
            Anf. 60 MIKAELA VALTERSSON (mp):
          </note>
          <u>
            <seg>
              Herr talman! Ja, det är en väldigt allvarlig ekonomisk situation
              vi är i; de krissituationer som vi ser i både Sverige och världen
              över och som har krävt att stater går in och ser till att både
              banker och företag kan klara sig och överleva. Det finns det ett
              starkt behov av att göra. Men det är också viktigt att vi i sådana
              akuta situationer har förmåga att tänka framåt och använda skattemedel
              på bästa sätt, och inte i panik låsa fast oss i gamla lösningar.
            </seg>
          </u>
          <u>
            <seg>
              Klimatkrisen och finanskrisen har båda med kraft slagit till
              mot den svenska fordonsindustrin. Finanskrisen och den kraftiga
              konjunkturförsvagningen har slagit till hårt mot efterfrågan på
              fordon, samtidigt som klimatkrisen har skapat en strukturellt
              minskad efterfrågan på tunga fordon med stora klimatutsläpp.
            </seg>
          </u>
          <u>
            <seg>
              Det behövs stora förändringar av vår transportinfrastruktur,
              men det kan också leda till nya jobb och till omställning. Ett
              stödpaket som det regeringen nu föreslår kan bidra till en sådan
              omställning när det gäller fordonstillverkning, men då måste det
              också kopplas tydligt till krav på att de projekt som sätts i
              gång utgår från de klimatmål vi måste klara.
            </seg>
          </u>
          <u>
            <seg>
              En del av den nuvarande krisen inom fordonsindustrin har att
              göra med den hittillsvarande stora oförmågan inom branschen att
              se kraften i klimatutmaningen och vilka krav den ställer på nya,
              klimatsnåla produkter.
            </seg>
          </u>
          <u>
            <seg>
              Miljöpartiet och andra har länge kritiserat bilindustrin för
              att de inte har jobbat proaktivt med klimatfrågorna för att ställa
              om. I stället har man gjort tvärtom och motarbetat en aktiv klimatpolitik,
              motarbetat regelförändringar och utsläppskrav. Det har till och
              med bedrivits kampanjer mot omställning. Det var bara ett par
              år sedan det var massiva kampanjer mot Miljöpartiets krav på grön
              skatteväxling och omställning, från bland annat bensinupproret
              och Bil Sweden.
            </seg>
          </u>
          <u>
            <seg>
              Inte heller lagstiftaren i form av regering och riksdag har tagit
              detta på tillräckligt stort allvar och tagit sitt ansvar. Tvärtom
              har man här skapat lösningar som minskar trycket på omställning
              på Volvo och Saab, till exempel genom utformningen av förmånsbeskattningen
              av bilar.
            </seg>
          </u>
          <u>
            <seg>
              Herr talman! Vi föreslog detta från Miljöpartiet och var tidigt
              kritiska. Vi hade kunnat stå bättre rustade i den här krisen om
              vi hade ställt krav tidigt och skärpt regleringar stegvis. Det
              gjordes inte. Och nu står vi inför fullbordat faktum. Fordonsindustrin
              har inte gjort sin läxa, och riksdag och regering har inte heller
              tagit tillräckligt ansvar för att ställa om.
            </seg>
          </u>
          <u>
            <seg>
              Många röster har i den här tiden visat att det inte bara handlar
              om konjunkturläget. Peter Wolodarski säger i DN häromdagen:
            </seg>
          </u>
          <u>
            <seg>
              Men kriser uppstår inte ur tomma intet. Dessa företag hade allvarliga
              problem långt innan begreppet subprime sjönk in i det allmänna
              medvetandet. Att de nu riskerar konkurs beror på åratal av försyndelser.
            </seg>
          </u>
          <u>
            <seg>
              Japanska företag som Honda och Toyota, som tillverkar många bilar
              i USA, har väsentligt lägre produktionskostnader än sina amerikanska
              konkurrenter. Dessutom har de utvecklat bränslesnåla fordon som
              allt fler efterfrågar.
            </seg>
          </u>
          <u>
            <seg>
              Men för Chrysler, GM, Ford är det naturligtvis enklare att skylla
              på svårtyglade finansiella krafter än på stadsjeepar som säljer
              dåligt och alltför generösa anställningsavtal.
            </seg>
          </u>
          <u>
            <seg>
              Vi måste i det här läget ta ansvar för både klimatet och jobben.
              Klimatproblemen kräver stora investeringar, både privata och offentliga.
              Jag menar att regeringens förslag, om det förenas med skarpa krav
              på omställning som utgår från de klimatmål som vi måste nå, kan
              vara ett steg i rätt riktning mot omställning. Det finns inget
              som garanterar att vi kommer att ha kvar en personbilstillverkning
              i Sverige framöver, men med de här förslagen, om de kombineras
              med tidigare miljökrav och fler omställningsåtgärder, finns det
              åtminstone förutsättningar. Men då måste man också jobba långsiktigt.
            </seg>
          </u>
          <u>
            <seg>
              Tyvärr finns det vissa delar av propositionen som är väldigt
              otydliga. Skrivningarna om behovet av klimatanpassning måste skärpas.
              Det behövs väsentligt fler åtgärder för omställning också för
              att klara av den här situationen och nå en mer klimatanpassad
              transportsektor.
            </seg>
          </u>
          <u>
            <seg>
              I propositionen nämns behovet av nya bränslen, motorer och framdrivningssystem
              som måste utvecklas och att elhybrider och rena elektriska motorer
              kommer att utgöra viktiga lösningar i framtiden.
            </seg>
          </u>
          <u>
            <seg>
              Vi i Miljöpartiet delar regeringens bild av framtida behov av
              omställning i dessa delar. Däremot tycker vi inte att regeringen
              i propositionen i tillräcklig utsträckning sedan tar fasta på
              det när man utformar utvecklingsbolagets uppgifter.
            </seg>
          </u>
          <u>
            <seg>
              Det måste vara ett uttalat mål för den forskning som bedrivs,
              både när det gäller lätta och tunga fordon, att den utgår från
              den verklighet som vi står inför och de krav på utsläppsminskningar
              som krävs för att klara klimatmålen, till exempel i form av tvågradersmålet.
            </seg>
          </u>
          <u>
            <seg>
              Herr talman! Sverige har den överlägset törstigaste nybilsparken.
              Sverige, med Saab och Volvo, ligger i toppskiktet i Europa när
              det gäller bränsleförbrukning hos nya bilar.
            </seg>
          </u>
          <u>
            <seg>
              I december 2007 föreslog EU-kommissionen att nya bilar från 2012
              i snitt inte ska släppa ut mer än 130 gram koldioxid per kilometer.
              Bilindustrin har kraftigt motarbetat denna nya lagstiftning och
              försökt se till att kraven skjuts upp genom en långsam infasning
              under ett antal år.
            </seg>
          </u>
          <u>
            <seg>
              Den uppgörelse som nu är gjord och som ska träda i kraft 2012
              innehåller så många infasnings- och undantagsklausuler att kravet
              på att nya bilar i snitt inte ska släppa ut mer än 130 gram koldioxid
              per kilometer i praktiken inte kommer att träda i kraft förrän
              2019 enligt en analys från Svenska Naturskyddsföreningen.
            </seg>
          </u>
          <u>
            <seg>
              De utsläppsregleringar som nu planeras inom EU är ändå otillräckliga
              och leder endast till en mindre begränsning av utsläppsökningen.
            </seg>
          </u>
          <u>
            <seg>
              Institutet för Tillväxtpolitiska Studier, ITPS, har i modellberäkningar
              landat på att rimliga utsläppskrav ligger betydligt lägre än EU:s
              föreslagna 130 gram.
            </seg>
          </u>
          <u>
            <seg>
              För att klara klimatomställningen, inte minst när det gäller
              transportinfrastrukturen, krävs det betydligt större insatser
              än bara nya energi- och utsläppssnåla fordon. Det krävs bland
              annat betydligt mer stöd till distribution och produktion av förnybara
              bränslen, till exempel biogas.
            </seg>
          </u>
          <u>
            <seg>
              Förändringar behövs också i skattesystemen för att skapa incitament
              för energi- och utsläppssnåla fordon, och rejäla satsningar behövs
              på kollektivtransportinfrastruktur.
            </seg>
          </u>
          <u>
            <seg>
              De statliga kreditgarantierna på 20 miljarder kronor som regeringen
              nu utlovar till bilindustrin och som innebär att biltillverkarna
              kan söka pengar från Europeiska investeringsbanken ger en kraftigt
              missvisande bild. De utgör hälften av den årliga volym som Europeiska
              investeringsbanken har tillgängliggjort för denna typ av lån,
              och det är högst osäkert om hela garantiramen kommer att kunna
              utnyttjas. Det är anmärkningsvärt att man marknadsför en volym
              som inte alls är verklighetsförankrad.
            </seg>
          </u>
          <u>
            <seg>
              Låt oss nu inte göra misstag framöver utan försöka komma till
              rätta med denna situation på ett smart och långsiktigt sätt och
              bidra till de lösningar som vi kan göra härifrån. Sverige har
              traditionellt tidigare på ett framgångsrikt sätt hanterat strukturomvandlingar.
            </seg>
          </u>
          <u>
            <seg>
              Det handlar för oss i Miljöpartiet inte om att till varje pris
              rädda just personbilstillverkningen i Sverige som vi faktiskt
              inte vet om den kommer att överleva i framtiden här. Det handlar
              för vår del om att rädda kompetensen, att rädda jobben och att
              värna människors vardag. Om vi i Sverige har långt över 100 000
              människor som är kompetenta i fordonsteknik ska vi också använda
              den kompetensen resurseffektivt. Dessa människor har en viktig
              kompetens. Det är företagen som har missat omställningen. Vi ska
              förstås använda oss av den kompetensen även framöver.
            </seg>
          </u>
          <u>
            <seg>
              De 3 miljarderna till forskningsbolaget bör användas till nytänkande
              och för breda lösningar för framtiden. Det är viktigt att våga
              ta sats för framtiden, att utveckla nya produkter som kan vara
              ledande och inte bara dra ut på lidanden. Det är också viktigt
              att hantera skattepengar på ett varsamt och ansvarsfullt sätt.
            </seg>
          </u>
          <u>
            <seg>
              Redan i dag läggs ungefär tre fjärdedelar av anslagen till transportforskning
              på just personbilar, medan kollektivtrafik, sjöfart och annat
              får slåss om resten.
            </seg>
          </u>
          <u>
            <seg>
              Transportsektorn kräver ständigt mer energi, och den energi som
              i dag används kommer till 95 procent från oljeprodukter.
            </seg>
          </u>
          <u>
            <seg>
              Subventioner och statsstöd kan tillfälligt hålla kvar gammal
              teknik. Men en klokare väg för framtiden är att kunna erbjuda
              världen lösningar för energisnåla och smidiga person- och godstransporter
              med minimal miljöpåverkan.
            </seg>
          </u>
          <u>
            <seg>
              Det finns inte någon återgång till ett samhälle med stora mängder
              billig energi och oändliga naturresurser. Stenåldersmänniskorna
              kunde kanske inte föreställa sig den kommande hanteringen av järn
              och brons. I dag har de flesta människor svårt att föreställa
              sig en framtid utan tillgång till olja. Det är en stor utmaning,
              men det går, och det är nödvändigt. Vi måste klara av att hitta
              lösningar som bidrar både till ekonomisk utveckling och till jobb
              som kan klara klimatomställningen.
            </seg>
          </u>
          <u>
            <seg>
              Avslutningsvis ska jag säga att det är tillfredsställande att
              utskottet har kunnat enas om ett tillkännagivande som därmed också
              har tillgodosett tre av de yrkanden som vi hade i vår motion och
              som nu ställer krav på att regeringen återkommer med en tydligare
              redovisning av inriktningen och kriterierna för åtgärderna i propositionen.
            </seg>
          </u>
          <note>
            Med detta yrkar jag bifall till vår reservation 3 under punkt
            5.
          </note>
          <note type="speaker">
            Anf. 61 LARS ELINDERSON (m):
          </note>
          <u>
            <seg>
              Herr talman! Krisen inom fordonsindustrin är i första hand en
              finansiell kris. Fordonsindustrin har internationellt sedan lång
              tid tillbaka haft ett strukturellt problem, framför allt i form
              av stor överproduktion men också på grund av produktion av felaktiga
              fordon baserade på en äldre teknik, och har inte haft förmågan
              eller viljan att modernisera och förnya sina modellprogram efter
              konsumenternas krav, den snabba konjunkturnedgången och den ökade
              osäkerheten om den framtida ekonomiska utvecklingen. Detta får
              inte förta det faktum att de akuta problemen i dag för världens
              biltillverkare i allt väsentligt har sin grund i den finansiella
              krisen.
            </seg>
          </u>
          <u>
            <seg>
              Jag beklagar att finansmarknadens bedömare och vi här inte haft
              tillgång till den kristallkula som vi såg uppvisad i den tidigare
              debatten här i dag, när Socialdemokraterna beklagade att vi från
              regeringspartiernas sida inte kunde förutse den finanskris och
              utvecklingen av den finanskris som har skett under hösten. Jag
              tror inte att så många andra delar uppfattningen att utvecklingen
              av den finansiella krisen under hösten kunde förutses. Vi befinner
              oss på helt ny mark. Också konjunkturutvecklingen följer helt
              nya mönster än vad vi har mött tidigare.
            </seg>
          </u>
          <u>
            <seg>
              Det som har hänt under hösten är att finanskrisen och konjunkturutvecklingen
              har utvecklats på ett sätt som ingen har kunnat förutse. Det är
              inte bara vi som har gjort felaktiga bedömningar om den framtida
              utvecklingen. Det har man gjort också i övriga världen.
            </seg>
          </u>
          <u>
            <seg>
              Men det är fel att påstå att den borgerliga regeringen har varit
              handlingsförlamad det uttrycket användes under hösten. Min erfarenhet
              från arbetet i finansutskottet har tvärtom varit att det åtminstone
              inte under min tid har skett så många akuta insatser som en följd
              av det förändrade läge som har skett löpande under året. Att regeringen
              har varit handlingsförlamad skulle jag tolka som att ingenting
              har hänt. Men vi har aldrig haft en situation med så många extra
              möten, så många utdragna möten, så många extra propositioner och
              så många extra förslag på grund av förändringar av situationen
              som har skett under denna höst.
            </seg>
          </u>
          <u>
            <seg>
              Den viktigaste anledningen till att försäljningen av fordon har
              fallit så dramatiskt efter sommaren är att det har blivit svårare
              och dyrare att finansiera köp både av kommersiella fordon och
              av privatbilar. Det gäller inte framför allt den svenska marknaden.
              Det gäller framför allt den internationella marknaden där våra
              bilproducenter och transportföretag har sin huvudmarknad.
            </seg>
          </u>
          <u>
            <seg>
              Men utöver en minskad försäljning har företagen samtidigt själva
              av samma anledning fått svårare att finansiera sin löpande verksamhet.
              När försäljningsintäkterna minskar och varken marknaden eller
              bankerna kan förse företagen med pengar har situationen blivit
              akut.
            </seg>
          </u>
          <u>
            <seg>
              Också andra branscher har drabbats, men bilindustrin drabbas
              hårdare än andra. För länder där bilindustrin utgör en stor andel
              av den totala industrin, bland annat Sverige, blir följderna allvarligare,
              på grund av storleken men också för att fordonsindustrin i sig
              är en av de mest tekniskt utvecklade och avancerade industrigrenarna
              och därmed bär en stor del av den allmänna tekniska utvecklingen.
              Problemen inom fordonsindustrin påverkar den samlade industrins
              totala förmåga.
            </seg>
          </u>
          <u>
            <seg>
              Att svensk bilindustri drabbats hårdare än många andra har flera
              orsaker. En anledning är det faktum att Volvo och Saab har en
              mindre hemmamarknad än konkurrenterna, vilket gör dem mer sårbara.
              Stimulans av svenska konsumenters bilköp kommer inte ens marginellt
              att påverka våra bilproducenters problem. Också det faktum att
              Volvo och Saab inte har anpassat sina modellprogram efter kundernas
              önskemål om snålare och miljömässigt bättre bilar har självklart
              påverkat situationen. Det är de bilföretag som ligger långt framme
              med små och energisnåla bilar som klarat sig bäst.
            </seg>
          </u>
          <u>
            <seg>
              Här har vi fått ett dubbelt budskap. När statsministern påpekar
              det här i tv klandras han av oppositionen, men när oppositionen
              kritiserar industrin framför de samma budskap.
            </seg>
          </u>
          <u>
            <seg>
              Därtill kommer naturligtvis osäkerheten om ägandet. Det förhållandet
              att både Ford och GM brottas med akuta problem spiller självklart
              över på deras dotterbolag. Ändå är det inte självklart att ett
              eventuellt stödpaket, som alla förväntar sig, för den amerikanska
              bilindustrin från den amerikanska kongressen skulle gynna Volvo
              eller Saab. Tvärtom finns det de som har den uppfattningen att
              en eventuell konkurs av de amerikanska bilkoncernerna kanske till
              och med skulle påskynda processen att finna nya ägare till de
              svenska dotterbolagen.
            </seg>
          </u>
          <u>
            <seg>
              Spekulationer om vem som i framtiden ska äga Volvo och Saab är
              kontraproduktivt och motverkar syftet att säkra Volvos och Saabs
              framtid. Speciellt gäller de spekulationer som förs om eventuellt
              statligt ägande av Volvo och Saab. I stället för att hjälpa de
              svenska bilföretagen, de anställda, underleverantörerna och alla
              andra skulle detta öka osäkerheten. Därför är det viktigt att
              slå fast att det inte är aktuellt för staten att gå in som ägare
              i den svenska fordonsindustrin.
            </seg>
          </u>
          <u>
            <seg>
              Om och när Ford och GM bestämmer sig för att sälja sina dotterbolag
              kommer priset naturligtvis att sättas på rent kommersiella grunder.
              Ford och GM kommer naturligtvis att ha som utgångspunkt att få
              så bra betalt som möjligt för sina varumärken. Ambitionen för
              båda företagen är att åtminstone få tillbaka de pengar man har
              satsat. Det gäller oavsett om koncernen går igenom ett konkursförfarande
              eller inte. Men en eventuell köpare av Volvo och Saab kommer å
              andra sidan också att göra en affärsmässig bedömning av hur mycket
              bolagen är värda. En sådan bedömning kommer att basera sig på
              hur väl respektive företag och varumärke kan integreras i den
              nuvarande strukturen och ytterst på hur många bilar man räknar
              med att man ska kunna sälja i framtiden och de vinster man gör
              på dessa sålda bilar.
            </seg>
          </u>
          <u>
            <seg>
              Det är i det här sammanhanget som en framstående svensk forskning
              tillsammans med bilindustrin kan få effekt på det framtida ägandet.
              Om staten ger sig in i resonemanget om att köpa hela eller delar
              av de svenska personbilsföretagen höjer det priset på Volvo och
              Saab och försvårar för de intressenter som har ett seriöst intresse
              att köpa företagen och integrera dem i sin verksamhet.
            </seg>
          </u>
          <u>
            <seg>
              Herr talman! Oppositionen har i sina motioner med anledning av
              propositionen upprepat flera av de krav man har fört fram på grund
              av den allmänna konjunkturnedgången och det ökade antalet varsel.
              De frågorna har hanterats i andra sammanhang, och regeringen kommer
              att återkomma med ytterligare förslag i de sammanhangen i en tilläggsproposition
              i början av nästa år. Den här propositionen är i stället helt
              inriktad på att möta den samlade bilindustrins kris, och där föreslås
              åtgärder för att lösa problemen i samband med den akuta finansiella
              situationen och stärka svensk bilindustrins konkurrenskraft.
            </seg>
          </u>
          <u>
            <seg>
              För att möta de akuta problemen för svensk fordonsindustri måste
              först och främst den finansiella situationen hanteras. Därför
              ligger tyngdpunkten i regeringens förslag på åtgärder för att
              stärka den svenska bilindustrins finansiella situation genom riktade
              åtgärder för att förbättra företagens möjligheter att finansiera
              sin verksamhet under en period då försäljningen minskar och den
              finansiella marknaden inte fungerar.
            </seg>
          </u>
          <u>
            <seg>
              Propositionen innehåller också förslag till åtgärder för att
              lösa mer långsiktiga problem, bland annat att möta behovet av
              en mer miljöanpassad teknik. Syftet är att hjälpa industrin och
              deras underleverantörer att överleva de problem som finanskrisen
              skapar men också att stärka deras konkurrenskraft.
            </seg>
          </u>
          <u>
            <seg>
              Regeringen föreslår bland annat att staten ska ta på sig rollen
              som samordnare för forskning och utveckling och annan verksamhet
              inom fordonsklustret. Verksamheten ska ha till uppgift att på
              kommersiell grund stärka den svenska fordonsindustrins internationella
              konkurrenskraft. Verksamheten ska bedrivas i bolagsform för att
              underlätta ett samarbete med näringslivet, och avsikten är att
              finansiera verksamheter också hos andra forskningsaktörer.
            </seg>
          </u>
          <u>
            <seg>
              Avslutningsvis, herr talman, vill jag påpeka att Sverige inte
              är det enda land som har genomfört stödinsatser för fordonsindustrin.
              Men Sverige är det första land som aktivt verkställer ett strukturerat
              beslut om insatser för att garantera både den finansiella försörjningen
              och den tekniska utvecklingen inom industrin.
            </seg>
          </u>
          <u>
            <seg>
              I Financial Times presenterades tidigare i veckan en genomgång
              av hur det ser ut i olika länder. Förslagen är relativt likartade.
              De har fokus riktat mot den finansiella krisen, med två länder
              som undantag. De länderna genomför åtgärder som delvis har förekommit
              i den svenska debatten. Det gäller Argentina och Brasilien som
              har några av världens största hemmamarknader och som i stort sett
              har sina gränser stängda för import av utländska bilar. De föreslår
              subventioner riktade till den inhemska marknaden för att rädda
              sin egen industri. Den typen av åtgärder kan inte rädda svensk
              bilindustri. Vi måste se till att vi är konkurrenskraftiga på
              världsmarknaden. Regeringens förslag ger goda förutsättningar
              för en sådan utveckling.
            </seg>
          </u>
          <note>
            Jag yrkar bifall till finansutskottets förslag och avslag på
            alla reservationer.
          </note>
          <note type="speaker">
            Anf. 62 HANS HOFF (s) replik:
          </note>
          <u>
            <seg>
              Herr talman! Vice statsministern har uttalat att inte ens svenskar
              väljer Volvo och Saab. Detta är i sak fullständigt fel då Volvo
              och Saab är de bilmärken som är mest sålda i vårt land. Det ska
              också ses i ljuset av att GM och Ford har de här företagen ute
              för försäljning.
            </seg>
          </u>
          <u>
            <seg>
              Herr talman! Jag vill fråga Lars Elinderson om han delar regeringens
              negativa syn på svensk fordonsindustri eller om han, precis som
              jag, anser att detta är allvarligt och kan ha skadat svensk fordonsindustris
              framtid.
            </seg>
          </u>
          <u>
            <seg>
              Herr talman! I det betänkande vi nu debatterar finns förslag
              från regeringen i den proposition där man har presenterat ett,
              som det framställs, kraftfullt paket på 28 miljarder kronor. Vi
              anser att det är kraftigt uppblåst för att ge sken av en regering
              med stor handlingskraft i den situation som fordonsindustrin befinner
              sig i. När det ställs mot verkligheten i medierna och här i kammaren,
              i näringsutskottets och finansutskottets kansli pyser det ned
              till helt andra dimensioner, och paketet blir betydligt mycket
              mindre.
            </seg>
          </u>
          <u>
            <seg>
              Det som saknas i paketet fullständigt är stimulanser för att
              öka nybilsförsäljningen. Det saknas satsningar för att möta det
              stora antalet människor som blir arbetslösa. Det handlar också
              om att ha en a-kassa som människor kan leva på. Vi har de satsningarna,
              herr talman, i vår politik. Men alla förslag till dessa satsningar
              avstyrks av de borgerliga partierna.
            </seg>
          </u>
          <u>
            <seg>
              Jag vill fråga Lars Elinderson: Vad har Moderaterna och borgerligheten
              för politik för att möta den kris som svensk fordonsindustri i
              dagsläget akut befinner sig i?
            </seg>
          </u>
          <note type="speaker">
            Anf. 63 LARS ELINDERSON (m) replik:
          </note>
          <u>
            <seg>
              Herr talman! Vi håller just nu på att diskutera konkreta förslag
              till att stabilisera finansmarknaden för bilindustrin, vilket
              är den akuta anledningen till de svenska bilföretagens kris. Nedgången
              i försäljning beror också på den finansiella situationen.
            </seg>
          </u>
          <u>
            <seg>
              Vi kan konstatera att de två första svenska företag som drabbades
              av finanskrisen var våra lastbilsföretag, som redan någon vecka
              in i oktober kunde meddela att det stora problemet inte var att
              man inte hade nya order på väg in, utan det stora problemet var
              att tidigare beställningar ställdes in därför att beställarna
              inte fick lån på finansmarknaden. Man kunde inte finansiera sina
              köp.
            </seg>
          </u>
          <u>
            <seg>
              Det är den huvudsakliga anledningen till nedgången av försäljningen,
              framför allt på transportsidan men också på personbilssidan. Därför
              är fokus i det här förslaget på att stabilisera finansmarknaden.
              Vi anser att det kommer att vara den viktigaste förutsättningen
              för att svensk fordonsindustri ska utvecklas vidare.
            </seg>
          </u>
          <u>
            <seg>
              Jag vill inte kommentera det citerade uttalandet av näringsministern
              och vice statsministern. Jag kan bara konstatera att såtillvida
              har hon rätt, att den största minskningen av försäljningen av
              svenska personbilar under hösten har skett på den svenska marknaden.
              Den största nedgången av försäljningen av nya svensktillverkade
              bilar har skett på den svenska marknaden. Det beror naturligtvis
              också det på finanskrisen och konjunkturnedgången, men det beror
              också till viss del på att sammansättningen av de svenska bilföretagens
              modeller inte har tillgodosett de svenska kundernas önskemål.
            </seg>
          </u>
          <note type="speaker">
            Anf. 64 HANS HOFF (s) replik:
          </note>
          <u>
            <seg>
              Herr talman! Jag är mycket överraskad över att Lars Elinderson
              inte tar avstånd från regeringens negativa uttalanden om svensk
              bilindustri. Den typen av uttalande som vice statsministern har
              gjort skulle vara fullständigt otänkbart i vilket annat land som
              helst. Skulle någon i denna kammare kunna tänka sig att förbundskansler
              Angela Merkel skulle göra uttalandet att inte ens tyskar väljer
              Mercedes och Audi?
            </seg>
          </u>
          <u>
            <seg>
              Herr talman! Jag anser att vi behöver ha en regering som ställer
              upp för svensk bilindustri i det krisläge den befinner sig i.
              Vi behöver ha en regering som satsar på stimulanser för nybilsförsäljning.
              Vi behöver ha en regering som satsar på insatser som riktar sig
              direkt till bilindustrins anställda. Det har vi inte i dag, och
              jag beklagar det.
            </seg>
          </u>
          <u>
            <seg>
              Herr talman! Jag vill ta upp något som är oerhört väsentligt
              och som jag också tog upp i mitt huvudanförande, och det är det
              krav som vi i dag ställer på att det nya forsknings- och utvecklingsbolaget
              ska lokaliseras till Västsverige. Det ser vi som närmast självklart.
              Jag skulle gärna vilja att Lars Elinderson svarar på frågan om
              även han ställer sig bakom detta.
            </seg>
          </u>
          <note type="speaker">
            Anf. 65 LARS ELINDERSON (m) replik:
          </note>
          <u>
            <seg>
              Herr talman! Den första frågan har inte diskuterats i något sammanhang.
              Jag förutsätter att bilindustrin själv tar ansvar för lokaliseringen
              av forskningsverksamheten så att den bäst kommer industrin till
              godo. Ur min synvinkel vore det konstigt om den inte skulle ske
              i anslutning till de institutioner som väger tyngst inom den här
              forskningen i dag, och de ligger i Västsverige, så i den frågan
              har jag samma förhoppning och tro som Hans Hoff.
            </seg>
          </u>
          <u>
            <seg>
              När det gäller påstådda uttalanden av vice statsministern och
              näringsministern hörde jag här direkt hennes uttalade positiva
              inställning till svensk bilindustri och svensk bilindustris framtid.
              Jag lutar mig mer mot den uppfattning som hon gav uttryck för
              här och som jag hörde än de tolkningar av eventuella uttalanden
              som Hans Hoff har hört. Jag utgår från att de är ryckta ur sitt
              sammanhang och att det inte var något annat än möjligen ett konstaterande
              att den svenska marknaden för svenska bilar har vikit mer än den
              utländska marknaden under hösten.
            </seg>
          </u>
          <note type="speaker">
            Anf. 66 ULLA ANDERSSON (v) replik:
          </note>
          <u>
            <seg>
              Herr talman! Jag skulle vara väldigt glad, Lars Elinderson, om
              det bara hade varit en tolkning och vice statsministern inte hade
              sagt så, för då hade inte skadan varit skedd. Men tyvärr var det
              inte en tolkning utan precis det som sades. Jag tycker att det
              är tråkigt att du sluter upp bakom vice statsministern i hennes
              uttalande, för vi behöver ett massivt stöd till svensk bilindustri
              i det här läget.
            </seg>
          </u>
          <u>
            <seg>
              Vi verkar i alla fall vara överens om att det är finanskrisen
              och lågkonjunkturen som gör att vi står här i dag med ett fordonspaket
              på vårt bord. Utifrån det blir min fråga till dig: Tänker ni se
              på om de här fordonsföretagen riskerar att gå omkull, trots de
              effekter det kan få för samhällsekonomin, för de enskilda och
              för den industriella produktionen och utvecklingen här i Sverige?
              Det är det som hela tiden är budskapet här i kammaren från dig
              men också från regeringsföreträdare som bland annat näringsminister
              Maud Olofsson. Är det så klokt att gå ut och säga så?
            </seg>
          </u>
          <u>
            <seg>
              Vore det inte bättre att ha en beredskap ifall det krävs? Det
              kan behövas en tillfällig lösning där regeringen och staten på
              ett mycket konstruktivt sätt kan vara en delägare som kan bistå
              fordonsindustrin och utveckla den inför framtiden. Det finns olika
              lösningar, och staten kan vara en del av en lösning. Ändå står
              ni här och helt avvisar detta. Kommer ni in för sent är skadan
              redan skedd. Är det er avsikt att fordonsindustrin ska få gå omkull,
              eller tänker ni agera?
            </seg>
          </u>
          <note type="speaker">
            Anf. 67 LARS ELINDERSON (m) replik:
          </note>
          <u>
            <seg>
              Herr talman! Jag tror inte att våra svenska fordonstillverkare
              är i en sådan situation att en konkurs är aktuell. Jag tror inte
              att den typen av spekulationer skulle gynna deras situation. Tvärtom
              tror vi på svensk bilindustri. Det gäller inte bara våra lastbils-
              och busstillverkare, utan det gäller i högsta grad också våra
              personbilsföretag. De har starka varumärken. De har en erkänt
              effektiv produktion. De har också en hög teknisk kvalitet. Jag
              är övertygad om att de kommer att överleva.
            </seg>
          </u>
          <u>
            <seg>
              Om staten går in som ägare för att rädda den typen av företag
              innebär det bara att priset för andra köpare ökar. De som står
              inför situationen att göra sig av med värdefulla varumärken får
              då signalen att det är värt mer än det kommersiella marknadsmässiga
              värdet. Här har staten också räknat in ett samhällsekonomiskt
              värde. Den typen av spekulation gör det svårare för andra fordonstillverkare
              att gå in som ägare av de företag som vi tror har affärsmässiga
              och tekniska förutsättningar att utvecklas. Det är att göra Volvo
              och Saab en otjänst.
            </seg>
          </u>
          <note type="speaker">
            Anf. 68 ULLA ANDERSSON (v) replik:
          </note>
          <u>
            <seg>
              Herr talman! Det finns noga olika uppfattningar i den frågan.
              Det är ju inte enbart Vänsterpartiet utan ganska många och tunga
              krafter som efterfrågar ett agerande från regeringen där ett eventuellt
              ägarskap kan vara en av lösningarna. Det är tråkigt att höra att
              regeringen inte anser sig ha något ansvar i frågan. Jag tror att
              det kan komma att få katastrofala följder. Jag hoppas att inte
              så ska ske, men det är faktiskt likviditetskrisen och ingen annan
              form av kris som är problemet.
            </seg>
          </u>
          <u>
            <seg>
              Tydligen kommer vi inte att komma överens i den här frågan, och
              jag beklagar det djupt. Jag hade ändå förväntat mig att det skulle
              finnas någon form av handlingsberedskap, att man skulle bilda
              en arbetsgrupp som kunde sondera terrängen och se vilka intressenter
              som finns. Man skulle kanske komma fram till att det finns privata
              intressenter som kan kliva in och att man därför inte behöver
              agera. Men man måste ha en beredskap.
            </seg>
          </u>
          <u>
            <seg>
              Jag tänker gå över till min nästa fråga utifrån att vi ska göra
              akuta insatser för att möta det nuvarande läget. Det finns inte
              ett enda förslag i det här paketet för att öka efterfrågan. Det
              är rätt märkligt, för i det sammansatta utskottet i tisdags kunde
              vi höra att Volvo och Saab, underleverantörer och facken hade
              förslag på och ville se efterfrågestimulanser. Man menade att
              det var mycket välbehövligt för att komma ur den här situationen.
            </seg>
          </u>
          <u>
            <seg>
              Därför hade jag tyckt att regeringen skulle ha lagt fram sådana
              förslag. Här står du och försvarar att man inte har gjort så.
              Det finns flera olika delar som man skulle ha kunnat lägga fram,
              bland annat skrotningspremie. En del tycker att miljöbilspremier
              är bra. Man skulle ha kunnat ha skrotningspremier för tunga fordon
              för att på det sättet skapa efterfrågan. Man skulle ha kunnat
              lägga fram andra förslag men har inte lagt fram ett enda.
            </seg>
          </u>
          <u>
            <seg>
              Varför har ni inte med några efterfrågestimulanser?
            </seg>
          </u>
          <note type="speaker">
            Anf. 69 LARS ELINDERSON (m) replik:
          </note>
          <u>
            <seg>
              Herr talman! Den svenska marknaden är en viktig marknad för de
              svenska bilföretagen.
            </seg>
          </u>
          <u>
            <seg>
              När det först gäller lastbilstillverkarna är den svenska marknaden
              en mycket liten del av den totala världsmarknaden. De stimulanser
              som skulle krävas för att över huvud taget ha någon substantiell
              effekt på företagens likviditet skulle vara så stora att de skulle
              gräva stora hål i den statliga budgeten.
            </seg>
          </u>
          <u>
            <seg>
              Dessutom är det principiellt fel. Att man långsiktigt kan diskutera
              hur finansieringen av olika fordonsprogram och så ska ske genom
              forskning och annat är en sak men att direkt gå in och försöka
              lösa en lågkonjunktur med minskad försäljning genom lokala svenska
              insatser för att stödja den lokala svenska marknaden är principiellt
              helt felaktigt. Det kostar dessutom betydligt mer än vad det skulle
              gynna företagen.
            </seg>
          </u>
          <u>
            <seg>
              Då är det mycket bättre att satsa den här typen av pengar på
              forskning och utveckling som långsiktigt ger företagen möjligheter
              att växa på den internationella marknaden. Det är det vi satsar
              på.
            </seg>
          </u>
          <u>
            <seg>
              Den akuta finanskrisen kan vi avhjälpa genom att ge krediter
              eller kreditgarantier. Den långsiktiga utvecklingen kan vi hjälpa
              genom att samordna och stödja forskning och utveckling. Jag är
              övertygad om att det är den bästa vägen för dessa företag.
            </seg>
          </u>
          <note type="speaker">
            Anf. 70 MIKAELA VALTERSSON (mp) replik:
          </note>
          <u>
            <seg>
              Herr talman! Nu krävs det att vi klarar både jobben och klimatomställningen
              och att vi kan ge ett stöd till fordonssektorn. Lars Elinderson
              sade i sitt anförande att vi måste stärka svensk fordonsindustris
              konkurrenskraft. Min enkla fråga är om Lars Elinderson håller
              med om att en utveckling mot mer bränslesnåla bilar är en nödvändig
              konkurrensfördel i framtiden. Är Lars Elinderson i så fall beredd
              att bidra till att tydligt koppla det stöd man utformar till kriterier
              som gör att man når miljömålen och utvecklar nya mer framtidsinriktade
              produkter?
            </seg>
          </u>
          <note type="speaker">
            Anf. 71 LARS ELINDERSON (m) replik:
          </note>
          <u>
            <seg>
              Herr talman! Jag delar den uppfattningen. Jag tror att varje
              bilföretag som ska överleva på lång sikt måste erbjuda konsumenterna
              den typ av bilar som de efterfrågar, det vill säga mer miljöinriktade
              och energisnåla bilar än vad man har kunnat erbjuda tidigare.
            </seg>
          </u>
          <u>
            <seg>
              Det är precis som Mikaela sade i sitt inledningsanförande, och
              som också statsministern sade i den omtalade intervjun i något
              av nyhetsprogrammen, att ett av problemen för våra svenska bilföretag
              är att deras ägare inte har prioriterat denna typ av utveckling.
              Det säger de svenska företagens ledningar själva. De är nu inställda
              på att det är just denna inriktning forskningen ska få.
            </seg>
          </u>
          <u>
            <seg>
              Min uppfattning är densamma som näringsministern gav uttryck
              för här i talarstolen tidigare, nämligen att inriktningen på denna
              forskning vad gäller såväl energi och miljö som teknik ska styras
              av företagen själva. Den ska styras av hur de bedömer behoven
              för att tillgodose sin produktion men också för att tillgodose
              den marknad som de vill växa på. Vi politiker ska inte göra någon
              destination av medlen; det är deras sak att inom ramen för forskningsprogrammet
              göra den prioriteringen.
            </seg>
          </u>
          <u>
            <seg>
              Jag skulle dock bli förvånad om inriktningen inte blev den som
              både Mikaela och jag uttalat att vi tror att marknaden i ökad
              utsträckning kommer att efterfråga i framtiden, det vill säga
              mer miljövänlig och energisnål teknik och mer effektiv teknisk
              produktion.
            </seg>
          </u>
          <note type="speaker">
            Anf. 72 MIKAELA VALTERSSON (mp) replik:
          </note>
          <u>
            <seg>
              Herr talman! Jag är glad över att höra Moderaterna stå i talarstolen
              och tala om att vi ska ha en mer klimatanpassad utveckling framöver.
              Det är bra att Lars Elinderson håller med. Jag hoppas att du också
              har kraft att påverka regeringen så att det som kommer tillbaka
              under våren också innehåller mycket tydligare skrivningar och
              krav än vad denna proposition gör. Det behövs för att leda utvecklingen
              framåt. Vi ska använda denna situation till något som är bra ekonomiskt
              men också för att klara den nödvändiga strukturomvandling vi behöver
              framöver.
            </seg>
          </u>
          <u>
            <seg>
              Eftersom ni håller med antar jag att regeringen kommer tillbaka
              med tydligare krav och kriterier vad gäller klimatomställningen
              men att ni också är beredda att till exempel stödja framtida förslag
              om ändrad förmånsbeskattning, vilket också var Klimatberedningens
              gemensamma förslag. Vår beslutsfattande församling måste såklart
              ge incitament för att stödja en sådan utveckling och inte ha regelverk
              som motverkar det.
            </seg>
          </u>
          <u>
            <seg>
              I EU ligger snittet på bränsleförbrukning på 150 gram koldioxid
              per kilometer, hos Volvo och Saab ligger det på 189 ungefär. Det
              krävs en hel del åtgärder för att komma ned till EU-snittet.
            </seg>
          </u>
          <u>
            <seg>
              Om man ska klara den nödvändiga omställningen och också kunna
              skapa jobb är det viktigt att man gör betydligt mer än det som
              har presenterats här. Det gör man genom att satsa på investeringar
              i kollektivtrafik, förnybara bränslen, forskning och inte minst
              utbildning. Är ni beredda att återkomma med fler åtgärder än denna
              lilla del?
            </seg>
          </u>
          <note type="speaker">
            Anf. 73 LARS ELINDERSON (m) replik:
          </note>
          <u>
            <seg>
              Herr talman! Jag vill först säga att man måste balansera mellan
              de långsiktiga målen och de kortsiktiga kraven. I dag är det akuta
              problemet för våra biltillverkare att de säljer för få bilar.
              De har därför svårt att få krediter från bankerna. Frågan om företagens
              likviditet, möjlighet att kunna betala för sin löpande verksamhet
              och kunna satsa på forskning och utveckling är det första man
              ska ge sig på.
            </seg>
          </u>
          <u>
            <seg>
              Om vi i dag skulle ändra förmånsreglerna på det sätt som Miljöpartiet
              har föreslagit i ett antal år, vad skulle det få för konsekvenser
              för den ambitionen? Jo, att Volvo och Saab skulle sälja färre
              bilar, i varje fall på den svenska marknaden. Då krävs det nog
              mer än en skrotpremie för att kompensera den typen av förändrad
              beskattning.
            </seg>
          </u>
          <u>
            <seg>
              Skulle vi dessutom genomföra de andra skattepolitiska åtgärder
              som ni föreslår, till exempel drastiskt höjd drivmedelsskatt,
              kommer det ytterligare att försämra just specifikt de svenska
              bilföretagens konkurrenskraft på den svenska marknaden.
            </seg>
          </u>
          <u>
            <seg>
              Vi får balansera mellan långsiktiga ambitioner och kortsiktiga
              krav. Jag är övertygad om att inriktningen på bilföretagens forskning
              och utveckling kommer att vara på mer energisnåla, miljöanpassade
              och tekniskt effektivare fordon. På kort sikt måste vi dock skapa
              förutsättningar så att de kan sälja de bilar de producerar i dag.
            </seg>
          </u>
          <note type="speaker">
            Anf. 74 PER ÅSLING (c):
          </note>
          <u>
            <seg>
              Herr talman! Finanskrisen är internationell. I dess spår följer
              en världsomfattande konjunkturnedgång som medför en efterfrågeminskning.
              Vi känner av den största ekonomiska nedgången i världsekonomin
              på många år.
            </seg>
          </u>
          <u>
            <seg>
              För en liten, öppen och handelsberoende ekonomi som den svenska
              får detta omedelbara konsekvenser. Budgeten för 2009 parerar sämre
              tider med reformer för arbete och företagande. Den är enligt EU-kommissionen
              den mest expansiva i Europa och innebär att ekonomin stimuleras
              med motsvarande 1 procent av bnp.
            </seg>
          </u>
          <u>
            <seg>
              En budget på investeringar om 32 miljarder lägger en bra grund
              för framtiden. Kompletterande insatser, bland annat i form av
              propositioner för att underlätta steget in på arbetsmarknaden
              och minska varsels och uppsägningars effekter, presenterades häromveckan.
              Nu diskuterar vi de för fordonsindustrin angelägna stimulansåtgärderna.
            </seg>
          </u>
          <u>
            <seg>
              Herr talman! Den i särklass viktigaste och mest angelägna frågan
              som är helt överställd andra frågor är att få i gång finansmarknaden.
              Det har vidtagits åtgärder för att lindra krisens effekter för
              företag och hushåll, bland annat via garantier för bankers upplåning.
              Ett program omfattande 1 500 miljarder kronor har iscensatts.
              Garantiprogrammen är en europeisk överenskommelse och därmed angelägenhet.
              Situationen är densamma inom hela EU. Banker och finansinstitut
              kliver på i liten omfattning. Det är därför av största vikt att
              avgifter och regler förändras i syfte att få i gång finansmarknadens
              funktioner.
            </seg>
          </u>
          <u>
            <seg>
              Herr talman! Den internationella fordonsindustrin genomgår en
              mycket snabb strukturomvandling. Det drabbar också det svenska
              fordonsklustret. För att säkerställa att det utvecklas och upprätthålls
              en konkurrenssituation, särskilt inom områdena klimat och säkerhet,
              krävs kraftfulla åtgärder. Särskilda politiska insatser behövs
              med andra ord. Därför välkomnas regeringens förslag om särskilda
              insatser för fordonsindustrin.
            </seg>
          </u>
          <u>
            <seg>
              Satsningarna sker på forskning och utveckling men också på statliga
              kreditgarantier för upptagande av lån i Europeiska investeringsbanken
              och undsättningslån. Insatserna syftar till att skapa förutsättningar
              för en framgångsrik svensk fordonsindustri också i framtiden och
              till att hantera en eventuell förvärrad kris i fordonsindustrin
              och möjliggöra en snabbare utveckling av grön teknik.
            </seg>
          </u>
          <u>
            <seg>
              Det sista pekar på ett framtidsinriktat tänkande och ett offensivt
              handlande eftersom kreditgarantier till företag i fordonsklustret
              för upptagande av lån i Europeiska investeringsbanken villkoras
              med omställning till grön teknologi.
            </seg>
          </u>
          <u>
            <seg>
              Det är därför viktigt att konstatera att det är en ordentlig
              miljösatsning som har iscensatts. Jag tror att man kan säga att
              det aldrig tidigare torde ha ställts liknande krav på fordonsindustrin
              för att komma i åtnjutande av finansiella resurser.
            </seg>
          </u>
          <u>
            <seg>
              Herr talman! Centerpartiet har som utgångspunkt att staten inte
              ska gå in i någon av fordonstillverkarna. Jag vill poängtera att
              fordonsindustrin är av mycket stor vikt för svensk ekonomi. Det
              är därför av största vikt att verkningsfulla insatser vidtas och
              att de görs i samverkan mellan fordonsnäringen och det offentliga.
            </seg>
          </u>
          <u>
            <seg>
              Avslutningsvis vill jag uttrycka min tillfredsställelse över
              att det är en bred uppbackning i utskottet och därmed en stor
              samsyn. Jag yrkar bifall till utskottets förslag till beslut.
            </seg>
          </u>
          <note type="speaker">
            Anf. 75 CARL B HAMILTON (fp):
          </note>
          <u>
            <seg>
              Herr talman! Jag vill, som många av de borgerliga, starta med
              den grundläggande frågan varför vi tvingas stå här och debattera
              denna för svensk fordonsindustri eländiga och allvarliga situation.
              Det är att det har dragit in en ekonomisk tsunami över landet
              med ursprung i Förenta Staterna. Det är roten till det onda. Sverige
              är ett väldigt exportberoende land. Detta drabbar inte minst våra
              exportmarknader. Därför är åtgärder mot finanskrisen, inte bara
              i Sverige utan även i andra länder, helt avgörande.
            </seg>
          </u>
          <u>
            <seg>
              Jag säger detta för att jag tycker att oppositionen glider på
              denna grundläggande verklighetsbeskrivning. Man får stundtals
              ett intryck av att det är en bristande vilja hos den svenska regeringen
              som orsakar att krisen är som den är. Krisen finns där. Vi kan
              mildra den. Det är det som sker bland annat genom denna proposition.
            </seg>
          </u>
          <u>
            <seg>
              Huvuddelen av bilkunderna finns ju i andra länder. Därför blir
              det åtgärder mot finanskrisen sänkta räntor och expansiv finanspolitik
              i dessa länder som är viktigast för efterfrågan på bilar i Sverige.
            </seg>
          </u>
          <u>
            <seg>
              Det blir lite konstigt. Det blir rönnbärsfilosofernas parad.
              Nu har regeringen lagt fram ett antal förslag på fordonsområdet.
              Det är hela tiden sura kommentarer. Det är som räven som inte
              kan nå rönnbären och uttalar sig väldigt surt om detta. Jag möter
              samma attityd här. Det tycker jag är lite tråkigt. Problemen är
              lite för allvarliga för det.
            </seg>
          </u>
          <u>
            <seg>
              Utskottsbehandlingen, som nu är avslutad, har resulterat i ett
              antal bra och viktiga förtydliganden delvis med hjälp av oppositionen
              och avgränsningar av de statliga åtagandena. Det bör för fordonsindustrin
              tydliggöra förutsättningarna för statligt stöd, även om dessa
              villkor dessvärre alltjämt inte är tillräckligt klara, bättre
              skydda skattebetalarna och säkra det allmännas insyn i dessa viktiga
              och omfattande stödåtgärder.
            </seg>
          </u>
          <u>
            <seg>
              Låt mig ta de tre viktiga inslagen.
            </seg>
          </u>
          <u>
            <seg>
              Det första är forsknings- och utvecklingsbolagen med stöd på
              3 miljarder. De ska gå till fordonsklustret. Vad är då ett fordonskluster?
              Jag tyckte från början att definitionen var alldeles för vid,
              men jag tror att det är riktigt att ha en vid definition av detta
              så att många företag av olika storlek kan komma i åtnjutande av
              detta.
            </seg>
          </u>
          <u>
            <seg>
              Samtidigt ska man vara medveten om att de bolag som sätts upp
              ska driva sin verksamhet på kommersiell bas och staten ska kunna
              medfinansiera upp till 50 procent. Hans Hoffs återkommande fråga,
              som jag tycker är lite marginell, om var bolagen ska ligga kan
              lätt besvaras. Det är ett moderbolag och flera andra bolag. Jag
              tror att de flesta av de andra bolagen kommer att hamna i Västsverige.
              Det är det naturliga. Det är där industrin är lokaliserad.
            </seg>
          </u>
          <u>
            <seg>
              Regeringen ska redan nästa år återkomma till riksdagen för att
              redovisa den närmare utformningen av stödinsatserna och finansierings-
              och intäktsstrukturen för bolagen. Det är en viktig åtgärd för
              alla i Sverige. Vi kan inte bara inrikta diskussionen på dem som
              arbetar i bilindustrin. Det finns de som arbetar i andra industrier.
              Det finns de som inte arbetar i industrin över huvud taget. Det
              finns de som betalar skatt.
            </seg>
          </u>
          <u>
            <seg>
              När det gäller den statliga garantin för lånen från Europeiska
              investeringsbanken är ramen, som flera har sagt, upp till 20 miljarder
              kronor. Det är möjligt att utnyttja detta fram till 2012, om jag
              har fattat det rätt. Beslut om lånesystemets exakta utformning
              väntas först i februarimars 2009. Det är inget som den svenska
              regeringen önskar. Tvärtom. Ju förr det kommer desto bättre.
            </seg>
          </u>
          <u>
            <seg>
              Därför blir Hans Hoffs KU-anmälan om att det här har gått till
              på ett sätt som inte är tillräckligt klart väldigt konstig. Om
              man skulle följa Hans Hoffs rekommendation, som ligger i KU-anmälan,
              skulle vi avvakta till februarimars innan vi lägger fram en proposition
              eftersom det är först då som det finns full klarhet.
            </seg>
          </u>
          <u>
            <seg>
              Jag tror att Socialdemokraterna måste välja. Ni kan ju göra som
              ni har gjort och upprepa mantrat att regeringen har varit för
              passiv. Men när nu regeringen agerar kan ni inte säga att det
              sker på ett oriktigt sätt. Ni får välja vilket ben ni ska stå
              på.
            </seg>
          </u>
          <u>
            <seg>
              Lånen från EIB ska ske mot fullgoda säkerheter. Inriktningen
              är på grön teknologi. Det får väl, som Mikaela Valtersson var
              inne på, främst tolkas som inriktning på bränslesnålhet. Men vi
              kanske inte ska göra den avgränsningen alltför definitiv.
            </seg>
          </u>
          <u>
            <seg>
              Jag tror också att man ska vara medveten om att de här lånen
              går till företag i andra europeiska länder. Någon har räknat upp
              en hel rad bilfabricerande länder. Det är klart att den typ av
              företag som får lån i andra länder kommer att få stöd även i Sverige
              eftersom koordineringen av kriterierna för lånen sker i Europeiska
              investeringsbanken.
            </seg>
          </u>
          <u>
            <seg>
              Även när det gäller de här lånen krävs det sannolikt en medfinansiering
              från företagen. EIB ikläder sig lån på upp till 50 procent av
              kostnaden, men inte mer.
            </seg>
          </u>
          <u>
            <seg>
              Sedan har vi undsättningslånen på upp till 5 miljarder totalt.
              Den typen av åtgärder är ju för att klara akuta svårigheter. Vi
              kan föreställa oss att pengarna kan komma till användning om man
              klipper navelsträngen till de amerikanska ägarna. Men det behöver
              inte bara vara en snäv definition av bilföretagen.
            </seg>
          </u>
          <u>
            <seg>
              Undsättningslånen kan ge ett tillfälligt stöd i max sex månader.
              Lånen ska börja återbetalas efter dessa sex månader. Lånen kan
              ges endast en gång och de kan inte omsättas efter sex månader.
            </seg>
          </u>
          <u>
            <seg>
              Även de här lånen ska ju ges mot fullgoda säkerheter. Man får
              väl erkänna att det får ses som något av en logisk kullerbytta
              när det gäller att undsätta ett företag som befinner sig i fara
              och nekas lån på annat håll. Som någon sade: Man kan inte lugga
              en flintskallig. Det är alltså svårt att hitta goda panter i det
              läget.
            </seg>
          </u>
          <u>
            <seg>
              Jag skulle vilja avsluta med att säga att det också finns ljus
              i mörkret, förutom fordonspaketet naturligtvis, som ju är ett
              stort ljus i mörkret. Det finns även ett förslag från regeringen
              om arbetsmarknadspolitiska åtgärder som förhoppningsvis röstas
              igenom i morgon.
            </seg>
          </u>
          <u>
            <seg>
              För att återgå till min utgångspunkt vill jag säga att räntorna
              nu sänks kraftigt i hela världen, inte bara i Europa utan även
              i USA. Det för Sverige viktigaste som hänt under de senaste dagarna
              är att Tyskland beslutat sig för att byta fot och driva en expansiv
              finanspolitik. Vi får se vad det innebär i praktiken, men det
              är oerhört viktigt för Sverige. Sannolikt är det betydligt viktigare
              än många av de åtgärder som kan beslutas i denna kammare.
            </seg>
          </u>
          <u>
            <seg>
              Det andra man kan notera är att den svenska kronan är mycket
              svag. Det är bra för stunden, och vi får på sätt och vis hoppas
              att den svagheten håller i sig, men det är kanske ingenting vi
              ska räkna med.
            </seg>
          </u>
          <u>
            <seg>
              Det tredje, och kanske viktigaste, är att det nu finns en tendens
              till att de finansiella marknaderna stabiliseras.
            </seg>
          </u>
          <note type="speaker">
            Anf. 76 HANS HOFF (s) replik:
          </note>
          <u>
            <seg>
              Herr talman! Jag kände mig tvungen att begära replik eftersom
              jag blev tilltalad. Jag kan först och främst konstatera att vi
              i dag inte har en granskningsdebatt i KU utan en helt annan debatt.
              Jag kan väl kommentera det på något sätt och säga att det som
              gör att vi nu står bakom de delarna i propositionen beror på att
              Carl B Hamilton, hela den borgerliga gruppen och vi gör ett tillkännagivande
              till regeringen. Propositionen är i stora delar bristfällig. Våra
              kanslier, både i näringsutskottet och i finansutskottet, har fått
              reda ut vad det är som gäller, vilket även Carl B Hamilton påpekar.
              Bristerna i underlaget från regeringen är uppenbara. Det är det
              jag har KU-anmält, och jag tror att KU får granska den delen.
              Jag tror inte att vi ska ha en debatt om det eftersom jag också
              är anmälare i ärendet.
            </seg>
          </u>
          <u>
            <seg>
              Propositionen kom till efter en lång rad krav på att regeringen
              måste agera med tanke på den situation fordonsindustrin befinner
              sig i. Det har varit ett starkt önskemål inte bara från oppositionen
              utan även från fackliga organisationer, ekonomer och branschen
              att regeringen inte kan sitta handlingsförlamad och göra ingenting
              när krisen växer dag för dag, vecka för vecka och tusentals och
              åter tusentals människor varslas. Då kom alltså detta bristfälliga
              förslag.
            </seg>
          </u>
          <u>
            <seg>
              28 miljarder är en del i förslaget. Det har tagits fram av regeringen
              för att visa handlingskraft. När det sedan möter riksdagens behandling
              och det som vi är överens om är det inte 28 miljarder utan en
              betydlig mindre summa.
            </seg>
          </u>
          <u>
            <seg>
              Övriga insatser för att stödja fordonsindustrin med tanke på
              den situation de befinner sig i finns inte med i detta regeringsförslag.
              Vi har tagit fram ett antal konkreta förslag som skulle kunna
              göra stor skillnad i dag, men ni avvisar dem fullständigt. Vilka
              förslag har ni själva, eftersom ni avvisar våra, för att komma
              till rätta med problemen? Ni talar om en bankgaranti, men det
              är bara en bank som ställt upp. Hur agerar ni för att få de andra
              bankerna att ställa upp på den bankgaranti som ni säger är lösningen
              på det hela?
            </seg>
          </u>
          <note type="speaker">
            Anf. 77 CARL B HAMILTON (fp) replik:
          </note>
          <u>
            <seg>
              Herr talman! Jag tror att Hans Hoff har problem med att först
              påstå att regeringen är för passiv, har startat för sent, gjort
              för lite och inte lagt fram de rätta förslagen och sedan samtidigt
              kritisera att regeringen inte lägger fram en klockren proposition.
              Anledningen till det är att man försökt samordna detta med Europeiska
              investeringsbanken, och också lyckats. Man har drivit på där och
              arbetat mycket effektivt för att få de europeiska länderna att
              arbeta mot finanskrisen. Däremot är frågan om kreditgarantier
              inte löst. Hans Hoff vet lika väl som jag att vi har diskuterat
              detta från tid till annan; hela oppositionen och regeringssidan
              är mycket bekymrade över det.
            </seg>
          </u>
          <u>
            <seg>
              Hans Hoff tog upp frågan om andra åtgärder. Nu fokuserar vi på
              fordonsindustrin, och det blir lite konstigt att då fly till en
              annan diskussion, att vi nu inte ska diskutera det som vi borde
              utan i stället diskutera andra förslag. Nu har vi tre typer av
              förslag, och det är dem vi diskuterar. Jag tror låt mig säga det
              igen att eftersom fordonsindustrin i så stor utsträckning säljer
              sina bilar i andra länder, och kunderna inte får låna i den utsträckning
              de normalt får, är åtgärder, både internationella och mot finanskrisen,
              helt centrala.
            </seg>
          </u>
          <u>
            <seg>
              Men, som sagt, Hans Hoff får bestämma sig för om det hade varit
              bättre att regeringen kommit senare eller om det var bra att man
              kom så fort man kunde.
            </seg>
          </u>
          <note type="speaker">
            Anf. 78 HANS HOFF (s) replik:
          </note>
          <u>
            <seg>
              Herr talman! Det hade varit mycket bättre om regeringen kommit
              tidigare i stället för att komma så sent som de nu har gjort,
              och det först sedan i stort sett hela Sverige stått på tå och
              krävt det. Det har alltså skett under galgen.
            </seg>
          </u>
          <u>
            <seg>
              Inte bara Carl B Hamilton utan även andra debattörer har med
              kraft hävdat att en lösning av finanskrisen är den viktiga nyckeln
              till det hela. Samtidigt har vi ett system som uppenbarligen inte
              fungerar, vilket Carl B Hamilton säger är ett stort bekymmer.
              Jag vill därför fråga: På vilket sätt agerar ni för att lösa den
              problematiken? Jag skulle gärna vilja att Carl B Hamilton återkom
              med information om det till riksdagen och oppositionen och även
              till medierna och övriga Sverige. Vilka insatser jobbar ni med
              för att genomföra det som ni säger är lösningen på problemet?
            </seg>
          </u>
          <u>
            <seg>
              Jag saknar också svar på vilka övriga insatser som behöver göras.
              Tror ni att detta är det som ger fordonsindustrin, med 140 000
              anställda och 15 procent av den svenska varuexporten, möjligheter
              till en bättre framtid?
            </seg>
          </u>
          <u>
            <seg>
              Jag skulle även vilja ha svar på en helt annan fråga som är viktig
              i den krissituation som nu råder. Det skulle vara oerhört viktigt
              att få ett besked av Carl B Hamilton. Det gäller a-kassan. För
              någon vecka sedan hade Folkpartiets riksdagsgrupp tydligen ställt
              sig bakom en höjning av a-kassan till 80 procent för 80 procent
              av dem som är arbetslösa. Ett besked från Carl B Hamilton att
              Folkpartiet står bakom höjningen skulle innebära att vi säkerligen
              kan komma överens om den. Det skulle vara ett glädjebesked för
              många som i dag är arbetslösa eller riskerar att hamna i arbetslöshet.
            </seg>
          </u>
          <note type="speaker">
            Anf. 79 CARL B HAMILTON (fp) replik:
          </note>
          <u>
            <seg>
              Herr talman! Det är roligt att Hans Hoff tror att regeringen
              kan styra hela Europa. Det viktiga har ju varit att behöva vänta
              på EIB och arbeta inom Europeiska unionen. Hur Hans Hoff och hans
              parti, om olyckan skulle vara framme, ska kunna sitta tillsammans
              med de EU-fientliga partierna och få det att fungera är svårt
              att se. Det fungerar ju inte.
            </seg>
          </u>
          <u>
            <seg>
              Låt mig ta upp åtgärderna. Vi har Stabilitetsfonden, Svensk Exportkredit
              och Almi Företagspartner som fått sammanlagt 20 miljarder kronor;
              i dag tillförs ytterligare 3 miljarder. Dessutom har vi insättningsgarantin
              som är 1 miljon per person. Man kommer alltså upp i ett antal
              miljarder.
            </seg>
          </u>
          <u>
            <seg>
              Vi har bemyndiganden, garantier, låneramar, Riksgälden, Exportkreditnämnden
              och Investeringsbanken, som jag redan nämnde. Riksbanken har lånat
              ut pengar både i svenska kronor och i dollar för företagscertifikat
              och så vidare. Riksgälden har ett garantiprogram, likaså har vi
              bankstöd, Carnegie, extraemission av statsskuldväxlar och så vidare.
              Detta batteri av åtgärder har vidtagits för att försöka lösa finanskrisen.
              Det har inte lyckats.
            </seg>
          </u>
          <u>
            <seg>
              Problemet i dag är att finanskrisen håller på att lösa upp sig
              vad gäller de stora företagen de kan gå till banken men de tränger
              ut de små och medelstora företagen. Därför är anslaget till Almi,
              som diskuterats tidigare, viktigt. Det räcker emellertid inte.
              Vi måste även få det att fungera bättre för små och medelstora
              företag. På den punkten är vi måhända överens.
            </seg>
          </u>
          <note type="speaker">
            Anf. 80 MIKAEL OSCARSSON (kd):
          </note>
          <u>
            <seg>
              Herr talman! Fordonsindustrins betydelse för vårt land är mycket
              stor. Vi har allesammans anledning att som svenskar känna stolthet
              över den fordonsproduktion som vi haft och även i framtiden ska
              ha i Sverige genom Saab, Volvo, Scania och Volvo Lastvagnar.
            </seg>
          </u>
          <u>
            <seg>
              Vi känner alla i kammaren till den finanskris som under hösten
              slagit hårt mot hela vår värld. Inte minst gäller det fordonsindustrin
              i vårt land. Vi har sett tusentals varsel de senaste månaderna,
              och många är de enskilda och familjer som drabbats hårt. Nu krävs
              det en handlingskraftig regering med förmåga att se vilka insatser
              som ger bäst och långsiktigast verkan. Det har regeringen visat
              med det här paketet.
            </seg>
          </u>
          <u>
            <seg>
              Herr talman! Regeringens paket på 28 miljarder kronor till stöd
              för fordonsindustrin överskred de flesta bedömares förväntan.
              Det är ett kraftfullt paket som inte bara gladde fordonsindustrins
              ägare utan också de anställda och deras fackförbund. De enda som
              egentligen kom med kritik mot åtgärden var, inte helt oväntat,
              Socialdemokraterna, som i vanlig ordning ansåg att åtgärden var
              för liten i sin omfattning. Den kritiken har vi hört förut: För
              lite och för sent mer pengar! Det är det standardsvar som Socialdemokraterna
              har gett vid varje tillfälle under den här mandatperioden när
              regeringen har kommit med förslag.
            </seg>
          </u>
          <u>
            <seg>
              Jag är glad att regeringen föreslår ett så kraftfullt paket som
              dessa 28 miljarder innebär. Det är tillsammans med tidigare stimulanspaket
              för svensk ekonomi totalt 40 miljarder för 2009. Det visar att
              regeringen tar den ekonomiska situationen på allvar och agerar
              robust och snabbt när så krävs.
            </seg>
          </u>
          <u>
            <seg>
              Herr talman! I grunden är jag tveksam till att stimulera enskilda
              branscher, då sådana subventioner i det långa loppet visat sig
              ge negativa effekter för ekonomin och kan senarelägga nödvändiga
              strukturomvandlingar i ekonomin. Generellt ska välskötta företag
              klara lågkonjunkturer genom att ha skapat en buffert i goda tider.
              Det vi nu upplever är dock ingen lågkonjunktur i vanlig bemärkelse.
              Mycket av grundproblemet är finanskrisen, som har gett oanade
              konsekvenser för aktörer långt utanför det finansiella systemet.
              Effekterna kom oväntat snabbt och slog oväntat hårt. Att i detta
              läge låta allt rulla på i vanlig ordning vore oansvarigt och ett
              direkt dråpslag för stora delar av industrin med stora konsekvenser,
              inte minst för underleverantörerna.
            </seg>
          </u>
          <u>
            <seg>
              Det sker som vi alla vet ett rejält tapp genom minskad bilförsäljning
              för både Volvo och Saab. Samtidigt är det svårt att få lån till
              utvecklingsprojekt för att ställa om industrin så att den kan
              klara att leverera bilar som efterfrågas på marknaden. Därför
              satsar nu regeringen 28 miljarder, uppdelat i tre delar: 3 miljarder
              till forskning och utveckling, 5 miljarder till undsättningslån
              och 20 miljarder till kreditgarantier för lån i Europeiska investeringsbanken.
            </seg>
          </u>
          <u>
            <seg>
              Det här är inte minst viktigt för en rad underleverantörer som
              nu upplever att efterfrågan helt har upphört och inte kommer i
              gång förrän långt in i januari. Samtidigt har flera av oss hört
              från underleverantörerna själva att det däremot finns efterfrågan
              och kommer beställningar ett år framåt och två år framåt. Men
              nu är det ebb. Det här är välskötta företag, som dock nu behöver
              hjälp. Det är för deras skull som det är så viktigt att undsättningslånen
              snabbt kan klubbas i Sveriges riksdag.
            </seg>
          </u>
          <u>
            <seg>
              Det är helt rätt satsning, som inte bara hjälper en industri
              i kris utan också satsar på framtiden och möter framtidens utmaningar.
              Med paketet kan redan påbörjade forskningsprojekt fortskrida,
              och nya kan ta vid.
            </seg>
          </u>
          <u>
            <seg>
              Samtidigt ska vi inte inbilla någon att åtgärderna kommer att
              minska behovet av strukturomvandlingar för fordonsindustrin. Det
              behovet kvarstår lika starkt efter dessa åtgärder. Varslen kommer
              att kvarstå på grund av en kraftigt fallande efterfrågan. Det
              rår vi heller inte på. Men paketet ger hopp om företagens framtida
              potential och ger hopp för alla dem som arbetar och har sin försörjning
              i dessa företag, vilket är mycket betydelsefullt.
            </seg>
          </u>
          <u>
            <seg>
              Herr talman! Krav har ställts om förstatligande av Volvo och
              Saab. Det är helt uteslutet. Att staten ska gå in och driva fordonsföretag
              torde för de flesta ge någon form av ryggradsreaktion om att det
              är fel. Staten skulle inte vara någon bra ägare för dessa företag.
              Däremot är det i den prekära situationen helt rätt att ge sig
              in och ge de företagen det stöd som den här propositionen innehåller.
            </seg>
          </u>
          <u>
            <seg>
              Jag tycker att regeringen med den här propositionen har visat
              att man rustar för framtiden. Den har visat ledarskap och handlingskraft.
            </seg>
          </u>
          <note type="speaker">
            Anf. 81 HANS WALLMARK (m):
          </note>
          <u>
            <seg>
              Herr talman! Jag vill lyfta fram två aspekter som jag inte tror
              är särskilt parti- eller blockskiljande i debatten, men nog så
              viktiga att poängtera.
            </seg>
          </u>
          <u>
            <seg>
              När vi har pratat om fordonsindustri och fordonskluster har vi
              i stor utsträckning pratat om Västsverige, och det är alldeles
              riktigt. Jag skulle vilja ringa in detta till den södra delen
              av Västsverige, i vanligt dagligt tal Skåne, herr talman. Jag
              vill säga två saker utifrån det perspektivet.
            </seg>
          </u>
          <u>
            <seg>
              Det ena är när man är ute och besöker företag i Skåne som är
              underleverantörer till den svenska fordonsindustrin. Då märker
              man ett återkommande problem. De får besked från sina kunder att
              man går från 30 dagars leverans utan betalning till ensidigt 90,
              i vissa fall 110 dagar. De här företagen, som i grunden är rätt
              välskötta och hyggliga, går till sina kreditinstitut, till sina
              banker, och frågar om de kan få utökat checkkredit eller kan få
              låna lite pengar under övergångsperioden. De har då fått nej.
              Vad som är på väg att ske är att de här företagen, som i grunden
              är rätt bra, riskerar att skruvas sönder genom att ha beställningar
              med förlängd betalning och inte få krediter från sina banker.
            </seg>
          </u>
          <u>
            <seg>
              I det ljuset tror jag att propositionen och utskottets skrivning
              är något oerhört värdefullt. Det är just den typen av underleverantörer
              för den svenska fordonsindustrin som behöver hjälp med krediter.
            </seg>
          </u>
          <u>
            <seg>
              Herr talman! Det andra är att vi återkommande i debatten har
              pratat om de svenska fordonstillverkarna. Vi har angett antalet
              till fyra. Det har handlat om två biltillverkare och två lastfordonstillverkare.
            </seg>
          </u>
          <u>
            <seg>
              Herr talman! Jag vill bygga ut det med åtminstone ett företag
              till, nämligen ett svenskt fordonstillverkande företag, Koenigsegg
              i Ängelholm, som tillverkar världens snabbaste serietillverkade
              bilar. Det är viktigt att man när man pratar om fordonskluster
              och fordonsindustri tänker på alla som är involverade i den svenska
              fordonsindustrin, såväl stora som små företag, såväl underleverantörer
              som stora etablerade företag.
            </seg>
          </u>
          <u>
            <seg>
              Herr talman! En mindre arbetsplats på en mindre ort, som exempelvis
              Koenigsegg i Ängelholm, är vad en stor arbetsplats är på en stor
              ort. Därför är det viktigt att vi har helhetssynen på den svenska
              fordonsindustrin. Jag vill säga att det finns åtminstone tre fordonstillverkare,
              två väldigt stora och en väldigt liten, och åtminstone två tillverkare
              av lastbilar och lastbilsfordon. Det är viktigt att man ser till
              alla. Även på det lilla företaget sker det forskning och utveckling.
              Även om det när det gäller Koenigsegg handlar om väldigt snabba
              bilar handlar det också om materialutveckling, nya motorer och
              nya tekniker, som också kan vara miljövänliga. Allt detta har
              vi nytta av även för svensk fordonsindustri i dess helhet.
            </seg>
          </u>
          <u>
            <seg>
              Herr talman! Jag tror inte att de två aspekterna är speciellt
              parti- eller blockskiljande, men jag tycker att det är viktigt
              att man i en diskussion som handlar om svensk fordonstillverkning
              och fordonskluster och som man koncentrerar till Västsverige tar
              med hela Västsverige, även den södra delen av Västsverige, gemenligen
              kallad Skåne.
            </seg>
          </u>
          <note>
            Överläggningen var härmed avslutad.
          </note>
          <note>
            13 § Framtidens resor och transporter infrastruktur för hållbar
            tillväxt
          </note>
          <note>
            Föredrogs
          </note>
          <note type="speaker">
            Anf. 82 STEN BERGHEDEN (m):
          </note>
          <note>
            Herr talman! Ledamöter, skaraborgare och övriga lyssnare! I dag
            ska vi debattera betänkandet som behandlar utskottets proposition
            2008/09:35, Framtidens resor och transporter infrastruktur för
            hållbar tillväxt . I betänkandet behandlas även 461 motionsyrkanden.
            Regeringen redovisar i propositionen förslag till inriktning av
            hur trafikens infrastruktur bör utvecklas för perioden 20102021.
          </note>
          <u>
            <seg>
              I propositionen finns förslag bland annat om ekonomiska ramar,
              ansvarsfördelning och vägledning för olika trafikinvesteringar.
            </seg>
          </u>
          <note>
            Den statliga planeringsramen för åtgärder i transportinfrastrukturen
            under åren 20102021 uppgår till 417 miljarder kronor under planperioden
            varav 136 miljarder kronor för drift och underhåll av vägar, 64
            miljarder kronor för drift och underhåll av statliga järnvägar
            och 217 miljarder för ny utveckling av trafiksystemet.
          </note>
          <note>
            Dessa 217 nya miljarder ska användas för att utveckla transportsystemet
            genom investeringar i statliga vägar och järnvägar, sektorsuppgifter
            och statlig medfinansiering till vissa regionala kollektivtrafikanläggningar
            med mera.
          </note>
          <u>
            <seg>
              Utskottet anser att åtgärderna i planeringsramen i huvudsak bör
              finansieras med anslag. Utskottet instämmer i regeringens uppfattning
              att frivillig medfinansiering kan vara ett angeläget sätt att
              öka investeringsramen ytterligare.
            </seg>
          </u>
          <u>
            <seg>
              Herr talman! Detta var kort några utdrag ur betänkandet.
            </seg>
          </u>
          <u>
            <seg>
              Betänkandet behandlar ett stort antal motioner, 461 stycken,
              där de flesta handlar om en utbyggnad eller upprustning av olika
              vägar och järnvägar runt om i landet. Utskottet avstryker dessa
              förslag med hänsyn till rollfördelningen inom transportpolitiken.
              Där ska riksdagens roll i första hand vara att ange övergripande
              mål och riktlinjer för planeringen, fastställa finansiella ramar,
              säkerställa en god kontroll av statens finanser och skapa förutsättningar
              för en effektiv organisation för att förvalta avsatta resurser.
            </seg>
          </u>
          <note>
            Till betänkandet har oppositionen fogat 46 reservationer och
            11 särskilda yttranden.
          </note>
          <u>
            <seg>
              Herr talman! Jag överlämnar nu betänkandet till kammaren för
              fortsatt debatt. Men först vill jag önska utskottskansliet, ledamöterna,
              skaraborgarna och övriga lyssnare en riktigt god jul och ett gott
              nytt år.
            </seg>
          </u>
          <note type="speaker">
            Anf. 83 IBRAHIM BAYLAN (s):
          </note>
          <u>
            <seg>
              Herr talman! För drygt två år sedan fick vi ett regeringsskifte
              i Sverige. Väljarna ville pröva på något nytt och gav oss socialdemokrater
              sparken från Regeringskansliet. Det har för oss varit en väckarklocka
              och en signal om att vässa vår politik och se till att bli betydligt
              bättre så att vi kan förtjäna väljarnas förtroende i nästa val.
            </seg>
          </u>
          <u>
            <seg>
              I stället för den dåvarande socialdemokratiska regeringen fick
              vi en borgerlig fyrpartiregering som tog över i ett läge där ekonomin
              var i full blom och vi hade en kraftigt fallande arbetslöshet.
              På regeringens egen hemsida sägs följande om år 2006: Resultaträkningen
              uppvisade 2006 ett överskott på 104 miljarder kronor. Det är från
              Finansdepartementets hemsida. Den 22 november samma år 2006 sade
              den nye finansministern Anders Borg: Det tar två år innan vi kan
              ta åt oss äran av effekten av vår politik.
            </seg>
          </u>
          <u>
            <seg>
              Sedan började det borgerliga experimentet. Det var stora morötter
              i form av skattesänkningar som genomfördes framför allt för de
              välbärgade. Fastighetsskatten reformerades så att de med de största
              villorna och de finaste husen fick rejäla skattesänkningar. För
              det stora flertalet i folkhushållet som har småhus innebar det
              antingen en höjning eller ingen sänkning alls. De som hade oturen
              att vara sjuka eller till och med arbetslösa fick i stället smaka
              på piskan i form av en nedmonterad a-kassa och en försämrad sjukpenning.
            </seg>
          </u>
          <u>
            <seg>
              Detta har sammantaget lett till att vi under de senaste två åren
              via framför allt skattesänkningarna har fått minskade intäkter
              till statskassan. De minskade skatteinkomsterna begränsar självfallet
              möjligheten till viktiga investeringar i utbildning och forskning
              men också det vi ska diskutera i dag, nämligen infrastruktur.
            </seg>
          </u>
          <u>
            <seg>
              Det är mot den bakgrunden som vi nu diskuterar just den långsiktiga
              plan för infrastrukturen som regeringen har lagt fram. Som så
              många lyssnare och kanske också ledamöter kunde höra i dag på
              Sveriges Radios Ekonyheter innebär i praktiken den infrastrukturproposition
              som regeringen har lagt fram en ambitionsminskning. Det blir en
              minskad investering i infrastrukturen för framtiden.
            </seg>
          </u>
          <u>
            <seg>
              Det är inte nog med detta. Regeringen har konsekvent och medvetet
              minskat statens inkomster genom rejäla skattesänkningar till välbärgade
              människor. Man kan också tydligt se i propositionen att regeringen
              har tänkt sig att framför allt kommuner och landsting ska vara
              med och finansiera statlig infrastruktur.
            </seg>
          </u>
          <u>
            <seg>
              Regeringen och statsrådet Torstensson har talat om att man förväntar
              sig att i runda tal 30 miljarder ska inbringas under planperioden
              via så kallad medfinansiering. Den som har ett gott minne kanske
              kommer ihåg att så sent som i början av den här veckan kom Sveriges
              Kommuner och Landsting med ett äskande till regeringen där de
              hävdade att de skulle behöva uppemot 8 miljarder extra i statsbidrag
              de närmaste åren för att klara grundläggande åtaganden som skola,
              vård och äldreomsorg.
            </seg>
          </u>
          <u>
            <seg>
              Budskapet från den borgerliga majoriteten och regeringen är i
              stället i dag att de nu ska få betala för statliga vägar och statliga
              järnvägar. I stället för 8 miljarder i bidrag ska de i stället
              betala ca 30 miljarder till statskassan i form av medfinansiering
              för infrastruktur, som det så vackert kallas.
            </seg>
          </u>
          <u>
            <seg>
              Herr talman! Det är inte realistiskt att vi i det här läget ska
              skjuta över kostnader för statlig infrastruktur på kommuner och
              landsting. De resurserna behöver de bättre för att upprätthålla
              kvaliteten och arbetstillfällena i skolan, vården, äldreomsorgen
              och förskolan.
            </seg>
          </u>
          <u>
            <seg>
              När varje prognos som kommer från Sveriges Kommuner och Landsting
              visar på att kommunsektorn går mot stora underskott är det i det
              läget inte heller realistiskt att räkna med att man ska plocka
              in 30 miljarder från kommunsektorn för stål och betong i infrastrukturen.
            </seg>
          </u>
          <u>
            <seg>
              Herr talman! Med denna infrastrukturproposition har man dessutom
              fullständigt glömt det faktum att vi är mitt inne i en klimatkris.
              Transporterna i Sverige är det område där vi har haft svårast
              att komma underfund med de klimatfarliga utsläpp som alltmer kommit
              att dominera miljödebatten de senaste åren.
            </seg>
          </u>
          <u>
            <seg>
              I infrastrukturpropositionen har man visserligen en bra analys
              där man konstaterar att transportsektorn är en av de få sektorer
              i vårt samhälle som fortfarande ökar sina klimatutsläpp. Men det
              finns inga åtgärder. De lyser med sin frånvaro i infrastrukturpropositionen.
            </seg>
          </u>
          <u>
            <seg>
              Det görs inga investeringar i kollektivtrafik. Det görs inga
              tågsatsningar. Dessutom avfärdar man det förslag till hamnstrategi
              som lades fram under förra året. Det skulle innebära att vi kunde
              få ännu mer transporter på vatten och därmed ett klimatsmartare
              trafiksystem i Sverige.
            </seg>
          </u>
          <u>
            <seg>
              Varför gör man då på detta vis? Ni kommer säkerligen få höra
              när borgerliga företrädare kommer upp i debatten att detta är
              ett nytt sätt att se på saken. Man försöker med detta sätt att
              hantera infrastrukturpropositionen dölja det faktum att man är
              djupt oense.
            </seg>
          </u>
          <u>
            <seg>
              Från miljöminister Andreas Carlgren och infrastrukturminister
              Åsa Torstensson hör vi ofta att man vill investera i järnvägen
              och kollektivtrafiken. Men de tunga i regeringen finansminister
              Anders Borg och statsminister Fredrik Reinfeldt har gång på gång
              motsagt detta och dessutom med kraft. Det ska vara de samhällsekonomiska
              kalkylerna som avgör, och enligt dem är det vägarna som gäller.
            </seg>
          </u>
          <u>
            <seg>
              Det går också att se detta i en del uttalanden som ledamöter
              i utskottet har gjort tidigare. Det är ju ingen statshemlighet
              att Moderaterna också under föregående mandatperioder har anklagat
              dåvarande socialdemokratiska regeringar för att göra för tuffa
              och för kraftfulla insatser på järnvägsområdet.
            </seg>
          </u>
          <u>
            <seg>
              Jag citerar utskottets vice ordförande Jan-Evert Rådhström, som
              kommer att företräda Moderaterna också i den här debatten. Han
              sade så här i en riksdagsdebatt den 11 december 2006, alltså för
              exakt två år sedan: Jämfört med de planer den tidigare regeringen
              fastställt innebär det att en större del av investeringarna ska
              ske inom vägsektorn, vilket är angeläget enligt ett flertal utredningar.
            </seg>
          </u>
          <u>
            <seg>
              Det är klart att om Moderaterna, som ju är det dominerande partiet
              i den svenska regeringen i dag, har den synen så väger det koldioxiddrivande
              tomsnacket från miljöministern och infrastrukturministern om tåginvesteringarna
              ganska lätt. Det är mot den bakgrunden det inte finns särskilt
              mycket konkret att säga när det handlar om järnvägsinvesteringar
              och kollektivtrafikinvesteringar för framtiden. Vi behöver göra
              sådana så att vi kan ha en fortsatt ekonomisk utveckling med jobb
              och tillväxt i förgrunden men på ett sådant sätt att vi inte tär
              på den miljö som är så oerhört nödvändig inte bara för oss här
              utan för alla människor på den här jordgloben.
            </seg>
          </u>
          <u>
            <seg>
              Ett alltför tydligt exempel på hur regeringen har misshandlat
              det klimatsmarta är hanteringen av frågan om höghastighetståg
              i Sverige. I dag kom ett besked om att regeringen för andra gången
              på ett halvår tillsätter en utredning om höghastighetståg. Redan
              i juni lämnade Banverket den första utredningen, där slutsatsen
              var att det är både möjligt och ekonomiskt positivt att bygga
              höghastighetsbanor i Sverige. Man lade också fram förslaget om
              att det första steget skulle kunna vara den så kallade Ostlänken
              mellan Stockholm och Linköping och den första sträckan på Götalandsbanan,
              det vill säga mellan Göteborg och Borås. Regeringen valde att
              slå dövörat till och sade: Det här kommer vi att behandla i infrastrukturpropositionen.
            </seg>
          </u>
          <u>
            <seg>
              Nu behandlar vi infrastrukturpropositionen. Där finns inget besked.
              I stället tillsätter regeringen en utredning för andra gången
              på ett halvår. Och det är inte så konstigt, för även här har finansministern
              och även statsministern uttryckt stora tvivelsmål om ifall detta
              är någonting som Sverige ska göra. De har uttryckt att det är
              bättre och mer angeläget att investera i till exempel vägar. Man
              har också mycket riktigt framfört att det här handlar om stora
              resurser, vilket det naturligtvis gör.
            </seg>
          </u>
          <u>
            <seg>
              Men man kan också fråga sig om vi har råd att låta bli. Har vi
              råd att låta blir för klimatets skull? Har vi råd att låta bli
              för jobbens skull? Visst låter det väldigt mycket om man säger
              att det här kostar mellan 100 och 150 miljarder, vilket Banverket
              räknade fram i början av juni. Men man kan sätta det i relation
              till de skattesänkningar som regeringen har genomfört på två år.
            </seg>
          </u>
          <u>
            <seg>
              Ta bara den förmögenhetsskatt som man tog bort så lättsinnigt
              under förra året! Det innebar att de ca 6 ½ miljarder som statskassan
              tjänade på förmögenhetsskatten togs bort i ett slag. Jag kan konstatera
              att de 6 ½ miljarder som förmögenhetsskatten inbringade mer än
              väl hade räckt till att bygga höghastighetsbanor i Sverige de
              kommande 20 åren. Det hade till och med blivit pengar över.
            </seg>
          </u>
          <u>
            <seg>
              Det handlar inte bara om ifall vi har råd eller inte. Det handlar
              om vilka prioriteringar vi gör. Den borgerliga regeringen valde
              att prioritera skattesänkningar till landets mest välbärgade.
              Därför är min fråga: Tror ni verkligen på högersidan här att Sverige
              har mest att tjäna på att ett antal väldigt rika människor, direktörer
              och andra förmögna människor, får ett antal miljoner till? Eller
              tror ni att Sverige utvecklas bäst både klimatmässigt och jobbmässigt
              på att vi bygger nödvändig och viktig infrastruktur i form av
              höghastighetsbanor i Sverige för framtiden?
            </seg>
          </u>
          <u>
            <seg>
              För mig är den frågan enkel. Jag har svårt att tro att Sverige
              tjänar mer på att en människa som redan har 800 000900 000 miljoner
              kronor får 1520 miljoner mer än på att vi bygger nödvändig och
              viktig infrastruktur för framtiden.
            </seg>
          </u>
          <u>
            <seg>
              Dessutom skulle Sverige inte vara först med detta i Europa eller
              i världen. I dag är den här typen av järnvägsinvesteringar vanliga
              i Europa. Vi menar att man borde ha prioriterat annorlunda här.
              Regeringen har tyvärr redan gjort sin prioritering.
            </seg>
          </u>
          <u>
            <seg>
              Det är mot bakgrund av detta vi har yrkat på ett antal förändringar
              av infrastrukturpropositionen, herr talman. Vårt alternativ innebär
              att vi vill satsa mer på infrastrukturen, närmare bestämt 40 miljarder
              över planperioden. Vi vill göra det för jobben, men vi vill också
              göra det för ett mer klimatsmart transportsystem.
            </seg>
          </u>
          <u>
            <seg>
              Till skillnad från regeringen har vi också valt att lyfta upp
              ett antal konkreta projekt som vi vill sätta i gång så fort som
              möjligt. Det handlar inte bara om att förbättra transportsystemet.
              Det handlar också om att i den begynnande lågkonjunkturen se till
              att människor har ett jobb att gå till. Det tjänar vi alla på.
            </seg>
          </u>
          <u>
            <seg>
              Det handlar om E 22:an i Skåne upp genom Kalmar. Vi menar att
              det rimligtvis borde finnas en möjlighet att nu sätta i gång och
              se till att rusta upp och bredda den och på det viset ordna ett
              ordentligt och bra transportstråk i östra och södra Sverige.
            </seg>
          </u>
          <u>
            <seg>
              Det handlar om första steget på ett höghastighetståg Ostlänken
              från Stockholm till Linköping. Banverket, regeringens egen myndighet,
              säger att det är fullt möjligt och även önskvärt att man tar tag
              i detta, och det menar vi också.
            </seg>
          </u>
          <u>
            <seg>
              Det handlar om Norrbotniabanan i norra Sverige, som är oerhört
              viktig för basindustrin. Det handlar inte bara om klimat, utan
              det handlar också om jobben. I det här fallet handlar det om basindustrin
              skogs-, trä- och även gruvindustrin i norra Sverige. Den inbringar
              vår nation stora exportinkomster och har genererat oerhört mycket
              jobb, inte minst under de senaste åren.
            </seg>
          </u>
          <u>
            <seg>
              Det handlar om att påbörja projekteringen av den första sträckan
              på den så kallade Götalandsbanan mellan Göteborg och Borås.
            </seg>
          </u>
          <u>
            <seg>
              Utöver detta menar vi att för att vi ska kunna dra full nytta
              av den långa kust och de vattenvägar vi har i landet är det rimligt
              att man också pekar ut strategiska hamnar och gör nödvändiga infrastrukturinvesteringar.
              Då kan vi till fullo utnyttja dessa vägar.
            </seg>
          </u>
          <u>
            <seg>
              Vi menar att det är fel av regeringen att i det här läget föreslå
              att föra över och tvinga på kommunerna ett antal flygplatser runt
              om i vårt land när man på många håll dessutom saknar alternativ.
              Både när det handlar om vatten och om flygplatser kommer Claes-Göran
              Brandin och Lars Mejern Larsson från Socialdemokraterna senare
              att utveckla våra tankar och idéer.
            </seg>
          </u>
          <u>
            <seg>
              Herr talman! Avslutningsvis: Vi kommer nu att få höra på ett
              antal borgerliga företrädare med Jan-Evert Rådhström i täten,
              anförda av infrastrukturminister Åsa Torstensson. Vi kommer att
              få höra om de enorma satsningar man gör på infrastruktur. Det
              här är den mesta någon regering har gjort, kommer de att säga.
            </seg>
          </u>
          <u>
            <seg>
              Men faktum är att de nu är avklädda. Den som lyssnade på Sveriges
              Radios Ekonyheter kunde höra att det förslag som nu ligger på
              riksdagens bord innebär en ambitionssänkning. Det kommer inte
              att göra någonting för att göra vårt transportsystem mer klimatvänligt.
              Det kommer definitivt inte heller att bidra till att vi under
              den lågkonjunktur som vi nu är mitt inne i ska kunna se till att
              få fler människor i arbete.
            </seg>
          </u>
          <note type="speaker">
            Anf. 84 PETER PEDERSEN (v):
          </note>
          <u>
            <seg>
              Herr talman! Detta betänkande är minst sagt omfattande. Som sades
              i inledningen här innehåller det 46 reservationer och 11 särskilda
              yttranden. Vänstern står för sin del, enskilt eller tillsammans
              med Socialdemokraterna och Miljöpartiet bakom 23 av reservationerna
              och 6 särskilda yttranden.
            </seg>
          </u>
          <u>
            <seg>
              Jag står förstås bakom samtliga reservationer och alla särskilda
              yttranden som finns i betänkandet, men för tids vinnande nöjer
              jag mig med att yrka bifall till reservation 1, 5, 8, 16 och 36.
              Egentligen skulle jag bara ha stått för hälften, men vi får backa
              upp för varandra här i samarbetspartierna.
            </seg>
          </u>
          <u>
            <seg>
              Herr talman! Jag måste tyvärr konstatera att med tanke på den
              klimatkris vi står inför och med tanke på den lågkonjunktur vi
              befinner oss i satsar regeringen alldeles för lite på infrastrukturen
              för perioden 20102021. På s. 48 i betänkandet finns det en tabell
              där det tydligt framgår att samtliga tre oppositionspartier vart
              och ett för sig har satsat betydligt mer på infrastrukturen fram
              till år 2021.
            </seg>
          </u>
          <u>
            <seg>
              Det är illa nog att man inte gör tillräckligt stora satsningar.
              Det är nu man skulle behöva göra alla de här satsningarna för
              klimatets skull, för jobbens skull och för att hålla sysselsättningen
              uppe. Dessutom borde man göra det av kostnadsskäl. Det brukar
              vara dyrare att bygga stora infrastrukturprojekt under en högkonjunktur
              än under en lågkonjunktur.
            </seg>
          </u>
          <u>
            <seg>
              Dessutom har regeringen fel inriktning. Man är inte sällan luddig
              och har dessutom svårt att komma fram till viktiga beslut. När
              jag säger fel inriktning menar jag att man i olika sammanhang
              ganska tydligt pekar ut att det är mer vägar vi ska satsa på i
              framtiden. Man konstaterar även att vägar kommer att vara framtidens
              melodi samtidigt som man i andra avsnitt pekar på de problem som
              finns med vägtrafiken. Man verkar inte vara beredd att fatta de
              framåtsyftande beslut som krävs i dag för att vi ska komma till
              rätta med de problemen.
            </seg>
          </u>
          <u>
            <seg>
              Man är luddig. Även om man på andra håll uttrycker klart vägkrameri
              vågar man inte i betänkandet ta ställning till hur man vill fördela
              resurserna mellan till exempel väg och järnväg. Det ska man återkomma
              till. Man ska lägga ut det på regional nivå där de ska få bestämma
              om de vill ha det ena eller det andra. Det tyder inte riktigt
              på en långsiktig och övergripande helhetssyn. Om man menar allvar
              med att man måste ställa om transportsektorn för att komma till
              rätta med det problem vi står inför måste regeringen och vi här
              i riksdagen fatta vissa avgörande beslut och inte förlita oss
              på att andra ska fatta dem.
            </seg>
          </u>
          <u>
            <seg>
              Dessutom tycker jag att regeringen har en tillväxtfientlig hållning
              när det gäller det kamerala synsättet på finansieringen av stora
              och strategiska infrastrukturprojekt. Om vi till exempel ska ha
              en höghastighetsbana, oavsett vad utredaren kommer fram till,
              kommer den att ta väldigt lång tid att finansiera och bygga om
              den ska finansieras på det sätt som regeringen brukar hänvisa
              till, nämligen anslagsfinansiering. Det skulle vara glädjande
              att få en liten hint om att man kan tänka sig, som någon sade,
              en okonventionell finansiering av eventuell höghastighetsbana.
              Jag tycker inte att det är speciellt okonventionellt. Jag skulle
              gärna vilja att ni säger något om det.
            </seg>
          </u>
          <u>
            <seg>
              Var god dröj! Det skulle man kunna jämföra er politik med. Det
              är inte vad som behövs för att klara klimatomställningen där just
              transportsektorn är det stora problembarnet. De flesta andra sektorer
              har faktiskt lyckats att minska de negativa utsläppen i vår atmosfär,
              men det har inte transportsektorn lyckats med.
            </seg>
          </u>
          <u>
            <seg>
              Herr talman! Det verkar som om regeringen sätter en ära i att
              presentera sina så kallade nyheter i elfte timmen. Ett exempel
              är det som hände i dag. Här har vi den sannolikt största debatten
              om infrastruktur under den här mandatperioden. Vi har haft många
              hearingar och diskussioner och ministern har varit i utskottet.
              Av en ren tillfällighet går det ut ett pressmeddelande från Regeringskansliet
              i dag vid elvatiden där man säger att man nu ska man tillsätta
              en utredning om höghastighetsbanor. Jag tror inte att det var
              en tillfällighet. Jag tycker inte att det är en speciellt seriös
              politik att försöka titta på var vi är aktiva och sedan lägga
              en sådan aktivitet precis den dagen som vi ska diskutera detta.
              Jag tycker att det hade varit betydligt mer klädsamt om man hade
              gjort det tidigare helst eller tagit upp det till diskussion i
              dag. Jag tycker inte att det är speciellt seriöst. Men det kanske
              är en ren tillfällighet. Det var kanske någon som inte hade koll
              på att vi skulle ha den här debatten i dag.
            </seg>
          </u>
          <u>
            <seg>
              Regeringen klarar inte av att peka ut strategiska hamnar och
              strategiska kombiterminaler. Om någon så önskar kan jag läsa upp
              ur tidigare protokoll där vi på den andra kanten, som nu är i
              opposition men som då var i majoritet, fick kritik för att vi
              inte orkade med, eller hur man uttryckte det, att peka ut vissa
              strategiska hamnar och kombiterminaler.
            </seg>
          </u>
          <u>
            <seg>
              Jag konstaterar att det nu har gått några år sedan Moderna transporter
              kom, och den nuvarande borgerliga regeringen orkar inte med att
              peka ut strategiska hamnar och kombiterminaler trots att man har
              gedigna utredningar i båda fallen. De pekar ganska entydigt och
              klart på stora fördelar med att ha ett sådant synsätt. Det innebär
              inte att alla andra hamnar eller kombiterminaler ska slås ut,
              utan det pekar på att man måste vidta vissa åtgärder och stärka
              infrastruktur in och ut från de här hamnarna. Man ska också ha
              detta i åtanke när man bygger infrastruktur. Det innebär inte
              att man lämnar det andra åt sitt öde.
            </seg>
          </u>
          <u>
            <seg>
              Men när det gäller flygplatser säger man minsann att man kan
              tänka sig att peka ut ett visst antal nationella flygplatser,
              och det gör man också i betänkandet. Dessutom var man så snabb
              och förutseende att man långt innan detta kom upp till beslut
              bestämde sig för att Bromma flygplats minsann är en strategisk
              flygplats och där skulle man förlänga avtalet under en väldigt
              lång tid.
            </seg>
          </u>
          <u>
            <seg>
              Det är mycket märkligt att i vissa frågor som gäller flyg kan
              ni klämma till och avgöra vad det är som gäller ganska snabbt,
              men när det gäller hamnar och kombiterminaler är beslutsvåndan
              uppenbar. Jag skulle gärna vilja ha en förklaring till hur ni
              har kommit fram till de här olika bedömningarna vad gäller hamnar
              och kombiterminaler å den ena sidan och flygplatser å den andra.
            </seg>
          </u>
          <u>
            <seg>
              Herr talman! Man brukar säga att politik är det möjligas konst.
              Men regeringen har på många områden gjort politik till en uppvisning
              i hänsynslöshet och, som i det här fallet, i mitt tycke en politik
              som liknar det löjligas konst, vilket så att säga inte styrker
              politikens innehåll för något parti egentligen. Jag tycker att
              vi ska hålla oss för goda för att hålla på med det här spekulativa
              och att föra politik via medierna i första hand. Politik som rubrik
              i stället för politik som innehåll tror jag inte är långsiktigt
              hållbart.
            </seg>
          </u>
          <u>
            <seg>
              Herr talman! Därmed tänkte jag gå in på några av de reservationer
              som Vänstern har. Vi har som sagt var en betydligt mer omfattande
              planeringsram än vad regeringen har. Det märks på s. 48. Vår ram
              fram till 2021 ligger på nästan 512 miljarder kronor, att jämföra
              med regeringens 417. Jag konstaterar att även socialdemokrater
              och miljöpartister har en betydligt mer omfattande ram än vad
              regeringen har.
            </seg>
          </u>
          <u>
            <seg>
              Finansieringsfrågan var jag inne på lite kort i min inledning.
              Jag har inte lyckats få ett svar på min fråga fast jag har ställt
              den vid, tror jag, två eller fler tillfällen: Kan minister Åsa
              Torstensson svara på varför det är mer politiskt hållbart, trovärdigt
              och seriöst att låta kommuner och landsting, som har sina kärnverksamheter,
              låna upp pengar för att vara med och finansiera nationell infrastruktur
              än att regeringen kan tänka sig, till exempel när det gäller höghastighetsbanor,
              att lånefinansiera? Jag har fortfarande inte fått något riktigt
              svar på den frågan. Åsa Torstensson brukar svara att det är frivilligt.
              Ja, allting är ju frivilligt. Men om man frivilligt säger att
              man inte frivilligt vill vara med och lägga ut några pengar för
              Förbifart Umeå, ja, då får man ju ingen Förbifart Umeå. Eller
              man får ingen Förbifart Sundsvall. Är det så mycket frivillighet
              då?
            </seg>
          </u>
          <u>
            <seg>
              Är det inte rimligt att vi tar ett gemensamt ansvar för den typen
              av åtagande, som faktiskt är till gagn och nytta för hela landet,
              om man nu menar vad man säger? Jag menar att det här inte ska
              ändra relationen mellan det nationella och det regionala, men
              de facto är det så att ju mer medfinansiering ni kräver av kommuner
              och landsting, desto mer ansvar kommer ni att lägga över på kommuner
              och landsting. Det tycker för övrigt även Sveriges Kommuner och
              Landsting. Det är skillnad att ha enstaka projekt där det här
              ingår, men om man gör det som huvudprincip blir det något märkligt.
              Det var finansieringsfrågan. Jag hoppas att vi kan få ett svar
              på den.
            </seg>
          </u>
          <u>
            <seg>
              Tillsammans har vi i s, v och mp konstaterat att vi tycker att
              man ska ändra inriktningen och målsättningen för SJ AB så att
              man i huvudsak inte har i uppgift att tjäna pengar till staten
              utan att faktiskt transportera personer som ska ta sig från punkten
              x till punkten y på ett bra, billigt och säkert sätt och dessutom
              komma fram i tid.
            </seg>
          </u>
          <u>
            <seg>
              Den politik som nu bedrivs tyder på att man tror att om vi bara
              avreglerar och eventuellt privatiserar och sätter in fler operatörer
              på spåren så löser vi alla problem. Jag skulle gärna vilja att
              ni på något sätt redovisade på vilket sätt det blir mindre trängsel
              på spåren för att man får in en, två eller tre operatörer till,
              till exempel mellan Karlstad och Stockholm eller mellan Göteborg
              och Stockholm. Ska ni hitta på något slags speciell omkörningsfil
              som inte finns, eller hur ska det gå till när man ska finnas på
              spåren? Behövs det inte mer spår för att det där ska fungera i
              verkligheten?
            </seg>
          </u>
          <u>
            <seg>
              Jag tar det här väldigt kort, herr talman, eftersom det finns
              så extremt många reservationer. Vi har också pekat på vikten av
              tillgänglighet i kollektivtrafiken. Vi har faktiskt fattat beslut
              här i riksdagen om att vi 2010 ska ha en kollektivtrafik som är
              tillgänglig för dem som har funktionshinder. Utskottsmajoriteten
              beklagar i texten jag kommer inte ihåg den exakta ordalydelsen
              att man inte lever upp till det här. Man skulle önska betydligt
              mer kraft. Man kan alltid beklaga saker, men då kan man ju vidta
              mer kraftfulla åtgärder också för att försöka se till att man
              ökar sannolikheten för att det målet ska kunna uppnås 2010 eller
              strax därefter.
            </seg>
          </u>
          <u>
            <seg>
              Det saknas också insikt om att om vi verkligen vill komma till
              rätta med trafikproblematiken, både vad gäller trafiksäkerhet
              och att ett stort antal människor skadas allvarligt eller dödas
              varje år i trafiken, och om vi vill komma till rätta med klimatproblematiken
              krävs det det har vi kommit fram till i en gemensam ståndpunkt
              från oppositionssidan en kraftfull övergång så att allt fler människor
              får möjlighet att resa kollektivt. Andelen kollektivresenärer
              av den totala andelen personresenärer måste öka. Då måste vi vidta
              kraftfulla åtgärder för att stimulera så att det blir någonting.
              Man kan inte bara önska fram saker.
            </seg>
          </u>
          <u>
            <seg>
              Därför finns det på oppositionssidan en rad olika förslag som
              också skulle kunna ge den typen av incitament, till exempel satsningar
              på lokal spårtrafik och kraftfulla satsningar på kollektivtrafiken
              både i större städer och på glesbygd och landsbygd. Vi kan inte
              bara önska saker, utan vi måste också avsätta medel.
            </seg>
          </u>
          <note>
            Ajournering
          </note>
          <note>
            Kammaren beslutade kl. 15.50 på förslag av förste vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u>
            <seg>
              Återupptagna förhandlingar
            </seg>
          </u>
          <note>
            Förhandlingarna återupptogs kl. 16.00.
          </note>
          <note>
            14 § Beslut om ärenden som slutdebatterats vid dagens sammanträde
          </note>
          <note>
            Punkt 2
          </note>
          <note>
            Punkt 3
          </note>
          <note>
            Punkt 4
          </note>
          <note>
            Punkt 6
          </note>
          <note>
            Övriga punkter
          </note>
          <note>
            Punkterna 14
          </note>
          <note>
            Punkt 5
          </note>
          <note>
            15 § (forts. från 13 §) Framtidens resor och transporter infrastruktur
            för hållbar tillväxt (forts. TU2)
          </note>
          <note type="speaker">
            Anf. 85 KARIN SVENSSON SMITH (mp):
          </note>
          <u>
            <seg>
              Fru talman! Jag börjar med att yrka bifall till reservationerna
              6, 7 och 33.
            </seg>
          </u>
          <u>
            <seg>
              När det gäller trafik hade vi en hygglig överensstämmelse i det
              rödgröna gänget före valet. Under de åtta år som vi gjorde budgetar
              tillsammans ändrade vi proportionerna ganska mycket mellan väg-
              och järnvägsinvesteringar.
            </seg>
          </u>
          <u>
            <seg>
              När jag var ny här i riksdagen 1998 lade man för varje krona
              som satsades på järnvägar två kronor på vägar. Vid den sista planeringen
              som vi gjorde för vägar och järnvägar var det omvända proportioner.
              Det fanns ett stort antal motiv till att så blev fallet. Det väsentligaste
              av dem är den klimatkris som alla i dag känner inpå huden.
            </seg>
          </u>
          <u>
            <seg>
              Vad hände då efter valet? Redan i den första regeringsförklaringen
              talade man om att man hade för avsikt att vrida klockan tillbaka
              och jämfört med den tidigare majoriteten öka utrymmet för väginvesteringar.
              Det har man fortsatt med.
            </seg>
          </u>
          <u>
            <seg>
              I närtidssatsningen som kom i denna budget gick 75 procent till
              att vidga kapaciteten för vägar och 25 procent för järnvägar.
              I den miljard som finns till underhåll i konjunkturpaketet är
              proportionerna likadana. Man lägger mer kraft på vägarna än på
              järnvägarna.
            </seg>
          </u>
          <u>
            <seg>
              Vad betyder det här, och vad kan man läsa i denna proposition
              om framtidens infrastruktur? När Sika gjorde en rapport om detta
              talar man om något som kallas för Potemkinkuliss. Man säger inte
              rakt ut hur mycket som man vill lägga på vägar och järnvägar.
              Det kan jag förstå eftersom det är rätt så svårt att motivera
              utifrån de transportpolitiska mål som vi har. I stället säger
              man att man har fyrstegsprincipen. Det är i och för sig ganska
              rätt tänkt att man ska försöka åtgärda saker och ting i första
              hand på annat sätt än genom att bygga ny infrastruktur, om jag
              sammanfattar det snabbt.
            </seg>
          </u>
          <u>
            <seg>
              Vad är det som egentligen styr fördelningen? Hur går det till
              när Banverket och Vägverket räknar på vilka konkreta projekt som
              blir av? Det undrar vi alla oavsett var vi bor. Vad är det som
              kommer att bli byggt?
            </seg>
          </u>
          <u>
            <seg>
              Vad jag har erfarit när jag pratat med dem som jobbar med det
              här är att det är den samhällsekonomiska kalkylen som är helt
              överordnad allt annat. Det låter i och för sig klokt. Man ska
              inte slösa med skattebetalarnas pengar, men det hade varit bra
              om man hade haft rätt invärden. Nu råkar det vara så att man inte
              har det.
            </seg>
          </u>
          <u>
            <seg>
              1 krona och 50 öre, så lågt värderas skadan av utsläpp av 1 kilo
              koldioxid. Jag har vid upprepade tillfällen frågat Anders Borg,
              Åsa Torstensson och flera andra vad man baserar det på. Finns
              det någon vetenskap i världen som säger att det är så billigt
              att förstöra klimatet? Nej, det finns inte. Det finns en massa
              andra värden i den samhällsekonomiska kalkylen när det gäller
              trafikolyckor, naturintrång och luftföroreningar som är väldigt
              lågt värderade eller inte värderade alls.
            </seg>
          </u>
          <u>
            <seg>
              Jag tror nästan att jag föredrar det vi fick reda på när vi åkte
              till Spanien med trafikutskottet. Vi frågade dem: Vilken samhällsekonomisk
              kalkyl har ni för att satsa så mycket på höghastighetståg och
              spårvagnar? Vi fick svaret: Vi har räknat ut att vi inte har råd
              att låta bli. Oljan kommer att bli antingen så dyr eller klimatmässigt
              oacceptabel att vi måste ha höghastighetsjärnvägar för att människor
              ska kunna komma fram.
            </seg>
          </u>
          <u>
            <seg>
              Spanien är ett glest befolkat land, och det kan man väl säga
              om Sverige också. Men här räknar man på ett annorlunda sätt, ett
              mer gammaldags sätt. Det här värdet på koldioxid är mer än tio
              år gammalt, men man har inte orkat räkna fram någonting nytt.
            </seg>
          </u>
          <u>
            <seg>
              Varför är vi i det rödgröna gänget överens om att ha en inriktning
              på spårtrafik? Varför vill vi lägga huvudparten av investeringarna
              på det? Jo, det beror på att vi har läst rapporter från såväl
              FN:s klimatpanel som Klimatberedningen och Vägverkets analyser.
              Där kommer man samfällt fram till att maximalt en femtedel av
              den oljereduktion som ska ske till 2020 kan ske genom att man
              byter bränsle. Inte ens med den bästa vilja i världen kan användningen
              av biogas och etanol och plug in -bilar bidra med mer än en femtedel
              till den klimatomställning som måste ske. Resten måste ske genom
              att vi använder mindre energi. Att åka tillsammans är det bästa
              sättet att spara energi på.
            </seg>
          </u>
          <u>
            <seg>
              I Miljöpartiets planeringsram har vi 491 miljarder, och det är
              givetvis en stor koncentration på investeringar i spår. När det
              gäller vägunderhåll har vi lika mycket som regeringen. Det som
              särskiljer sig i vår planeringsram är att vi vill ge Banverket
              i uppdrag att satsa på lokal och regional spårtrafik. I dag har
              Banverket inget sådant uppdrag alls. Det står ingenting om det
              i propositionen, trots att merparten av Europas länder bygger
              ut spårvagnssystem, eftersom det är snabbt, relativt billigt och
              ganska populärt. I Frankrike har man invigt 17 nya anläggningar
              sedan 1985.
            </seg>
          </u>
          <u>
            <seg>
              Här går det oerhört trögt. Det beror på att staten inte tar ansvar
              utan skyller ifrån sig, lämpar över ansvaret på kommuner och regioner
              som har svårt att klara av så här stora investeringar.
            </seg>
          </u>
          <u>
            <seg>
              Socialdemokraterna, Vänstern och Miljöpartiet är överens om huvuddragen
              i transportssystemen. Vi vill ha en koncentration på spår. Vi
              vill gå till offensiv här, och det är inte bara klimatet som är
              vårt motiv. Vi menar att det här är det klokaste sättet att möta
              lågkonjunkturen och arbetslösheten på. Kristina Axelsson talade
              i måndags om Nobelpristagaren i ekonomi. Jag kan inte låta bli
              att hänvisa till samma resonemang. Han och alla andra ekonomer
              talar om att för att mota uppsägningarna och den modlösheten hos
              människorna som breder ut sig måste man våga satsa offentliga
              medel. Den största skillnaden egentligen mellan regeringen och
              oss den är lika stor förstås när det gäller avvägningen mellan
              spår och väg är att regeringen använder sina anslag till att förtidsamortera.
              Vilka andra länder förtidsamorterar statliga lån som en konjunkturåtgärd?
              Man borde i stället göra precis tvärtom. Vi säger också att höghastighetsjärnvägarna
              måste finansieras särskilt genom att man lånar till dem.
            </seg>
          </u>
          <u>
            <seg>
              Jag skulle vilja hävda att regeringen i fråga om infrastrukturpolitik
              också är näringslivsfientlig. Har man varit och lyssnat på hur
              de större företagen vill organisera sina resor har man fått veta
              att många av dem av egen kraft, men också för att kunderna kräver
              det, vill ha smartare kombinationer av väg, järnväg och sjöfart.
              Vi har varit ute på många företagsbesök där man har sagt: Hade
              vi bara en liten bit räls till, hade vi bara en omlastningscentral,
              hade vi bara sträckning fram till hamnen skulle vi också vilja
              kombinera väg, järnväg och sjöfart på ett bra sätt som är smidigt
              för oss och som minskar klimatpåverkan.
            </seg>
          </u>
          <u>
            <seg>
              Vi har utrett såväl var de strategiska hamnarna finns, var de
              strategiska kombiterminalerna finns. Förslagen är remissbehandlade.
              Remissinstanserna är väldigt positiva. Varför gör regeringen ingenting?
            </seg>
          </u>
          <u>
            <seg>
              Det här borde man satsa på, och man borde satsa inte bara på
              infrastrukturen direkt utan också fundera på vilka bieffekter
              i form av nya marknader investeringarna i kollektivtrafik ger.
              Vi hade tidigare tillverkning av tåg i det här landet. Vi hade
              tillverkning av buss. Volvo Buss är fortfarande ett framgångsrikt
              företag, men marknaden i Sverige är för liten, så tillverkningen
              ligger i Polen.
            </seg>
          </u>
          <u>
            <seg>
              Scania är också ett företag som har gått runt de allra flesta
              år. Det är först nu som de är tvungna att ha lite längre jullov.
              Men om vi ska vara kloka och se framåt måste vi skapa marknader
              för en kollektivtrafikinfrastruktur här genom att beställa spårvagnar,
              trådbussar och se till att den marknad som kommer någonstans också
              kanske kan resultera i nya arbetstillfällen i vårt land.
            </seg>
          </u>
          <u>
            <seg>
              Om jag går så långt som att beteckna den här propositionen som
              näringslivsfientlig skulle jag också vilja säga att den är resenärsfientlig.
              Det står: Resenären är i fokus. Åsa Torstensson brukar väldigt
              ofta säga att resenären ska sättas i fokus. Vad betyder det? Vad
              är det vi får till oss i trafikutskottet från resenärerna? Jo,
              det är att tågen inte kommer i tid, att man kommer för sent till
              jobbet, att man blir stående på perrongen, att det är för trångt,
              att det är för knökigt. Att göra någonting åt det är att ta resenären
              på allvar. Göra någonting åt det kan vi dels genom att bygga ut
              infrastrukturen förstås så att man får plats med mer trafik, dels
              genom att säga att SJ:s uppdrag, ett helstatligt företag, ska
              vara att tillgodose resenärernas behov. I dag har SJ bara ett
              enda uppdrag enligt bolagsordningen, och det är att lämna förräntning
              till sina ägare varje år. Varför? Vad är det för logik med att
              SJ ska göra det? SAS, som också är statligt, lämnar inte en krona
              i vinst till staten. Är det ett klimatmässigt övervägande att
              SJ ska lämna vinst men inte SAS?
            </seg>
          </u>
          <u>
            <seg>
              Jag vill också hävda att politiken som regeringen för är resenärsfientlig
              såtillvida att biljettpriserna kommer att öka.
            </seg>
          </u>
          <u>
            <seg>
              Vi hade tidigare en finansiering av rullande materiel där staten
              betalade hälften av alla nya tåg i den regionala trafiken. Det
              gjorde att man kunde öka utbudet utan att behöva höja taxorna,
              i alla fall inte särskilt mycket. Vad ska man göra nu när resenärerna
              står och trängs och knappt kommer med? Man beställer nya tåg.
              Det har man vågat göra. Men när det ska betalas kan det inte ske
              på annat sätt än genom att höja taxorna. Är det att sätta resenären
              i fokus?
            </seg>
          </u>
          <u>
            <seg>
              Den nya myndigheten, Transportstyrelsen, ska så småningom finansieras
              via avgifter i infrastrukturen. Det kommer att höja banavgifterna.
              Och vad händer då? Ja, då blir det dyrare för resenärerna.
            </seg>
          </u>
          <u>
            <seg>
              Det är väldigt intressant att nu höra om den utredare som ni
              har tillsatt för att ta reda på hur man kan få mer underlag för
              höghastighetsspår för Arlandabanan. Arlandabanan är väl ett praktexempel
              på att resenären inte sätts i fokus. Det kostar ungefär 30 kronor
              att åka mellan Kastrup och Köpenhamns city. Vad kostar det att
              åka från Stockholms city till Arlanda? 220 kronor. Det är en viss
              skillnad. Är det att sätta resenären i fokus?
            </seg>
          </u>
          <u>
            <seg>
              Nej, jag tror att vi måste satsa helt annorlunda. Vi måste bygga
              ut infrastrukturen för de klimatsmarta transportslagen. Vi måste
              se till att bygga ut hamnarna. Vi måste se till att ha strategiska
              noder mellan hamnarna och resten. Vi måste ha omlastningscentraler.
              Och vi måste se till att ha en politik som gör att det är både
              pålitligt och prisvärt att åka kollektivt.
            </seg>
          </u>
          <u>
            <seg>
              Vi har också sagt att det inte bara är spårtrafik som gäller.
              Vägverket borde ha ett uppdrag att tillsammans med kommunerna
              reservera särskilda busskörfält, ha ett uppdrag att använda de
              medel man har för att satsa på den kollektivtrafik som snabbast
              kan ta fler resenärer, och det är bussarna.
            </seg>
          </u>
          <u>
            <seg>
              Jag ska avsluta med ett kort exempel på vad regeringens politik
              får för praktiska konsekvenser i den landsända där jag bor. Till
              Österlen brukar en del stockholmare komma åtminstone på sommaren.
              Där har vi vackra naturreservat. Vi har Drakamöllan och andra.
              Där går väg 19 som slingrar sig genom skogen. Nu har de som bor
              där fått reda på att den ska byggas ut. Då frågar de: Varför?
              Biltrafiken ökar ju inte. Den minskar. Nej, men lastbilstrafiken
              ökar. Och Vägverket säger: Det ser inte ut att bli någon kilometerskatt,
              och då måste vi bygga ut vägen för att klara mer lastbilstrafik.
            </seg>
          </u>
          <u>
            <seg>
              Det är precis tvärtom man borde göra: införa kilometerskatt,
              som till och med den borgerliga regeringen i Danmark klarar av
              att göra, och sedan bevara vägen som är ett väldigt lämpligt sätt
              att ta sig fram utan att förstöra naturen runt omkring.
            </seg>
          </u>
          <note>
            I detta anförande instämde Jan Lindholm (mp).
          </note>
          <note type="speaker">
            Anf. 86 JAN-EVERT RÅDHSTRÖM (m):
          </note>
          <u>
            <seg>
              Fru talman! I dag har vi vårt betänkande Framtidens resor och
              transporter på bordet för debatt i dag och beslut i morgon. Vi
              kommer att säga, precis som Ibrahim Baylan befarar, att det är
              en stor dag för alliansen och alla som tror på infrastrukturens
              betydelse för tillväxt och alla som tror på att infrastruktur
              har en stor betydelse för fler jobb.
            </seg>
          </u>
          <u>
            <seg>
              Jag vill börja med att nämna några ord om när jag i måndags via
              webben lyssnade på trafikutskottets budgetdebatt. Tyvärr kunde
              jag själv inte vara med på grund av en ryggskada, men värre var
              att när jag lyssnade på oppositionens överbudspolitik var det
              inte bara ryggen som värkte, utan det var nästan så att öronen
              höll på att trilla av mig.
            </seg>
          </u>
          <u>
            <seg>
              Det var en nästan overklig situation att lyssna på dessa överbud
              samtidigt som jag satt vid datorn och hade protokollet från den
              förra infrastrukturremissdebatten uppslagen på skärmen. Den debatten
              var den 4 oktober 2001. Vi glömmer inte heller hur svårt det var
              för vänsterblocket att komma överens den gången under nattliga
              manglingar och så vidare. Den propositionen kom två år för sent.
              Lika oense är vänsterblocket i dag om hur de vill prioritera de
              ekonomiska ramarna.
            </seg>
          </u>
          <u>
            <seg>
              Det var intressant att läsa dåtidens näringsminister Rosengren
              när han talade sig varm för att vara seriös med de anslag som
              man anslår till den framtida infrastrukturen. Vad blev resultatet?
              Det blev lögner, och det blev svek i alla avseenden. Inte nog
              med att man inte höll det man sade sig lova för framtiden man
              kunde inte ens ta fram de budgetpengar som krävdes i närtid. I
              den debatten fick förre näringsministern Rosengren gå under beteckningen
              politikens Raskenstam. Det finns en uppenbar risk för att någon
              eller eventuellt hela rasket av vänsterkantens politiker får ta
              över den beteckningen efter dagens debatt.
            </seg>
          </u>
          <u>
            <seg>
              Trots det totala misslyckandet av den tidigare förda infrastrukturpolitiken
              körs samma visa igen. Ni försökte få svenska folket att tro på
              er inför er infrastrukturplan för perioden 20042015. Det gick
              dåligt. Ni försökte få svenska folket att tro på er när alliansen
              presenterade närtidssatsningen. Det gick dåligt för er. Nu ska
              ni försöka återfå ett förtroende för att ni vill satsa på en framtida
              infrastruktur. Ursäkta, men jag tror att det kommer att gå lika
              dåligt. Er trovärdighet är tyvärr helt borta.
            </seg>
          </u>
          <u>
            <seg>
              Vi i alliansen är, som ni säkert förstår, både stola och nöjda
              med att vi i dag ska debattera och i morgon kommer att besluta
              om den framtida infrastrukturplaneringen. Vi kommer att ha en
              ram på 417 miljarder kronor.
            </seg>
          </u>
          <u>
            <seg>
              Nu förs det en politik som ser vikten av att vi bygger ut infrastrukturen.
              Och vi ser sambandet mellan infrastrukturbyggande och jobbpolitik.
              Vi ser en historiskt stor satsning på såväl väg som järnväg. Vi
              ser en historiskt stor satsning på drift och underhåll av väg
              och järnväg. Vi ser en historiskt stor satsning på det enskilda
              vägnätet. Vi ser kort och gott en historiskt stor satsning på
              infrastrukturen i hela vårt land.
            </seg>
          </u>
          <u>
            <seg>
              Av planeringsramen på 417 miljarder kommer 136 miljarder att
              gå till drift och underhåll av vägar. 64 miljarder kommer att
              gå till drift och underhåll av järnvägsnätet. Resterande del kommer
              att gå till byggande av ny infrastruktur.
            </seg>
          </u>
          <u>
            <seg>
              Vi har redan höjt ambitionsnivån för 2009 och 2010 med 3,8 miljarder
              årligen i vår kraftiga närtidssatsning. Denna kraftigt höjda ambitionsnivå
              är den nivå som vi årligen kommer att ha till infrastrukturen
              framöver, 3,8 miljarder extra. Det är pengar som kommer att göra
              skillnad.
            </seg>
          </u>
          <u>
            <seg>
              Vi vet alla att skötseln av våra vägar och järnvägar har varit
              katastrofal under den tidigare regeringens styre. Nu blir det
              en uppryckning. Nivån ökar med ca 25 procent på vägsidan och med
              över 35 procent på järnvägssidan i underhåll, och de enskilda
              vägarna får en ambitionshöjning på 30 procent. Vi skulle gärna
              se ännu högre ambitionshöjningar, men vi vill också kunna leverera
              det vi säger till svenska folket.
            </seg>
          </u>
          <u>
            <seg>
              Vi för en trovärdig politik, och vi levererar det vi säger. Vi
              ska också tänka på att det ska finnas ledig kapacitet bland de
              entreprenörer som ska utföra det framtida underhållsarbetet. Det
              går inte att tro det bara är att anslå medel.
            </seg>
          </u>
          <u>
            <seg>
              De förslag som vi nu lägger fram är väl balanserade och ökar
              underhållet drastiskt. Det kommer positivt att märkas ute i landet.
              Nu kommer alla som färdas på våra vägar, tågresenärer och dessutom
              de som färdas på enskilda vägar att se en verklig förändring och
              att allianspolitik gör skillnad.
            </seg>
          </u>
          <u>
            <seg>
              Vi har ett annat arbete som återstår efter att vi har tagit beslut
              här, och det är åtgärdsplanerna som ska göras under 2009. Det
              sker i ett brett samarbete mellan län, regioner, Banverket och
              Vägverket. Det är stimulerande att se det enormt stora och seriösa
              arbete som sker ute i landet som bygger på denna proposition.
              Det märks verkligen att alliansregeringen har lyckats återfå den
              framtidstro som landet så väl behöver när det gäller infrastrukturbyggande.
              Det har, som sagt, tidigare blivit skadat av alla svek och löften
              som aldrig hölls. Nu har förtroendet byggts upp igen.
            </seg>
          </u>
          <u>
            <seg>
              Fru talman! Planeringsprocessen tas upp i propositionen. Vi har
              alla sett att den i olika sammanhang kan ställa till problem som
              vi kanske inte förknippar med en demokratisk process. Det är tacksamt
              att regeringen tar sig an detta problem och försöker få till stånd
              ett snabbare och bättre planarbete. Det finns säkert mycket som
              man kan åstadkomma genom att samordna parallella processer mellan
              stat och kommun, men det är också bra att regeringen ser över
              vad som eventuellt krävs i en lagstiftning.
            </seg>
          </u>
          <u>
            <seg>
              Svensk kollektivtrafik är också på stark frammarsch. Det är positivt.
              Tåg- och bussresande ökar. Det fortsatta arbete som redovisas
              i propositionen om en avreglerad persontrafik på järnväg kommer
              att gagna resenärer ytterligare.
            </seg>
          </u>
          <u>
            <seg>
              Det är också viktigt, som regeringen säger, att arbetet måste
              intensifieras vad gäller att göra kollektivtrafiken fullt tillgänglig
              även för personer med funktionshinder. Vi har ett beslut om att
              den ska vara tillgänglig till 2010. Tyvärr har det arbetet gått
              alldeles för sakta under åren, så det finns stor risk att det
              målet inte nås. Men nu säger regeringen att det ska intensifieras
              så att vi kommer så nära som möjligt.
            </seg>
          </u>
          <u>
            <seg>
              Det är också spännande att följa arbetet som sker genom Koll
              framåt där Kollektivtrafik-Sveriges olika aktörer gemensamt ser
              över vad som behöver göras för att ytterligare öka andelen kollektivtrafikresenärer.
            </seg>
          </u>
          <u>
            <seg>
              Samtidigt som vi vill ha bättre förutsättningar för väg, järnväg,
              sjöfart och luftfart lever vi med det övergripande klimathotet.
              Vi ser i dag en fordonspark som måste komma i samklang med tidens
              krav. Den måste bli betydligt bränslesnålare, och fler alternativa
              bränslen måste fram.
            </seg>
          </u>
          <u>
            <seg>
              Fordonsindustrin är i kris, men det finns faktiskt en biltillverkare
              i vår närhet som inte lider av att kunderna inte vill ha deras
              bilar. Det är Think i Norge, nära Värmland. De anställer folk
              som aldrig förr i sin elfordonsproduktion. Det är spännande.
            </seg>
          </u>
          <u>
            <seg>
              Ett problem för vägtrafiken är utsläpp, partikelproblem från
              däck och så vidare. Men järnvägstrafiken har också problem med
              partikelutsläpp. För en tid sedan såg vi att Stockholms farligaste
              trafikmiljö var tunnelbanan och inte de mest trafikerade gatorna.
              Det beror på de partiklar som bildas från tågen. Vi har att ta
              oss an problem både på väg och på järnväg.
            </seg>
          </u>
          <u>
            <seg>
              Oavsett var miljöproblemet uppstår måste vi ta det på fullt allvar.
              Resultatet av det direkta arbetet i det avseendet kommer vi att
              få se en del av i den klimatproposition som håller på att förberedas
              på Miljödepartementet och som kommer att läggas på riksdagens
              bord inom en inte alltför lång tid.
            </seg>
          </u>
          <u>
            <seg>
              Det finns många fler positiva saker som jag skulle kunna ta upp
              i mitt anförande, men jag avstår från det. Mina alliansvänner
              kommer var och en för sig att redovisa olika delar som ni kommer
              att få ta del av.
            </seg>
          </u>
          <u>
            <seg>
              Höghastighetståg tog oppositionen särskilt upp i sina anföranden.
              Det är anmärkningsvärt när man försöker slå mynt av något som
              man inte åstadkom något alls av över huvud taget. Vi får ursäkta
              Ibrahim Baylan som inte var med i trafikutskottet när den förra
              regeringens proposition Moderna transporter för framtiden togs.
              Ni kan få låna propositionen om ni vill och försöka leta fram
              var det står att ni satsade på höghastighetståg. Det nämns att
              det pågår ett EU-arbete, men det finns över huvud taget inga tankar
              eller förslag ingenting.
            </seg>
          </u>
          <u>
            <seg>
              Nu har vi en alliansregering som tar sig an frågan och som, om
              det är möjligt, vill införa höghastighetsjärnväg i Sverige. Tyvärr
              uteblev det i oppositionens politik. Det går an att prata i opposition.
            </seg>
          </u>
          <u>
            <seg>
              Några av debattörerna tog också särskilt upp kollektivtrafiken.
              Det är jättespännande att vi bland annat får till stånd en avreglering
              av persontrafiken på järnväg. Vi säger att en avreglering ställer
              ännu högre krav på biljettsamordning, tidtabellssystem, bokningssystem
              och så vidare.
            </seg>
          </u>
          <u>
            <seg>
              Detta var en av de få saker inom kollektivtrafiken som den förra
              regeringen ändå sade något om. Det stod i vänsterpartiernas proposition
              att information om störningar i kollektivtrafiken borde förbättras.
              Att man skulle kunna skaffa sig information om tider, priser och
              kvalitet i det kollektiva trafikutbudet fanns det också en skrivning
              om. Men i övrigt, mina vänner, var det som sades på kollektivtrafikens
              område mycket tunt. Men det är väl så att när ni är i opposition
              har ni glömt vad ni själva har sagt.
            </seg>
          </u>
          <u>
            <seg>
              Vi tycker att det fortsatt ska vara ett regionalt engagemang
              för hur kollektivtrafiken ska utvecklas. Det gäller tyvärr inte
              för Vänsterpartiet. De vill ha planhushållning så att regionerna
              inte får bestämma för mycket vad gäller utvecklingen av trafiken
              och så vidare. Vi får väl se vilken politik från vänstersidan
              som vinner i detta avseende.
            </seg>
          </u>
          <u>
            <seg>
              Fru talman! Jag yrkar naturligtvis bifall till förslaget i betänkandet
              och avslag på samtliga motioner.
            </seg>
          </u>
          <u>
            <seg>
              I likhet med mina kolleger önskar jag vårt kansli en god jul
              och ett gott nytt år. Jag vill också säga stort tack för ett fantastiskt
              jobb under året med detta och alla andra betänkanden.
            </seg>
          </u>
          <u>
            <seg>
              Mina kolleger önskas också god jul och gott nytt år, även om
              jag blir kallad Raskenstam.
            </seg>
          </u>
          <note>
            (Applåder)
          </note>
          <note type="speaker">
            Anf. 87 IBRAHIM BAYLAN (s) replik:
          </note>
          <u>
            <seg>
              Fru talman! När jag hör på Jan-Evert Rådhström och hans förskrivna
              anförande påminns jag om vådan av att ha förskrivna anföranden.
              Det är uppenbarligen så att Jan-Evert Rådhström inte har uppfattat
              att det nyligen kom en rapport som visar att det historiska, som
              Jan-Evert Rådhström vill kalla det, inte är särskilt historiskt
              utan tvärtom en ambitionssänkning. Det framkom i dag i Ekots sändningar.
              Jan-Evert Rådhström kanske ska ta del av det innan han slår sig
              alltför hårt för bröstet.
            </seg>
          </u>
          <u>
            <seg>
              För två år sedan sade finansminister Anders Borg att det skulle
              ta två år innan vi såg effekterna av den borgerliga regeringens
              politik. Nu står Jan-Evert Rådhström här och säger att vi i framtiden
              kommer att få se effekten av den borgerliga regeringens politik.
              Det står uppenbarligen skrivet i stjärnorna.
            </seg>
          </u>
          <u>
            <seg>
              Jan-Evert Rådhström handlar lite i desperation när han krampaktigt
              försöker gå bakåt till 2001 och hoppa på den dåvarande näringsministern.
              Man kan göra på samma sätt mot Jan-Evert Rådhström i fråga om
              hans nyvunna engagemang för tågen och hans kritik mot att vi inte
              tidigare tydligt sagt att vi ska bygga höghastighetståg. Hur lät
              det förut i fråga om tåg?
            </seg>
          </u>
          <u>
            <seg>
              Jag ska citera Jan-Evert Rådhström från en riksdagsdebatt den
              5 december 2005, det vill säga ganska nyligen. Så här sade Jan-Evert
              Rådhström: Det går att ifrågasätta om vänsterkartellens ensidiga
              fokusering på järnvägar framför vägnätet är samhällsekonomiskt
              motiverad. Vi moderater anser att samhällsekonomiskt lönsamma
              vägar måste prioriteras i högre grad.
            </seg>
          </u>
          <u>
            <seg>
              Är detta bara fernissa för att klimatdebatten har tagit fart,
              eller tror du verkligen att Sverige bör satsa mer på järnväg och
              också investera i höghastighetståg? Ja eller nej?
            </seg>
          </u>
          <note type="speaker">
            Anf. 88 JAN-EVERT RÅDHSTRÖM (m) replik:
          </note>
          <u>
            <seg>
              Fru talman! Det är bra att du citerar så att vi kan diskutera
              vad jag har sagt. Jag står fortfarande för det.
            </seg>
          </u>
          <u>
            <seg>
              Vi måste satsa på samhällsekonomiskt lönsamma vägar. Varje svensk
              som färdas i vårt svenska vägsystem vet att det har varit misskött
              under ert regerande. Det råder ingen tvekan om att vi måste rusta
              upp och få ordning på det svenska vägnätet.
            </seg>
          </u>
          <u>
            <seg>
              Du säger att jag har förskrivna anföranden. Det var nog snarare
              tvärtom så att jag inte hann skriva något anförande.
            </seg>
          </u>
          <u>
            <seg>
              Du hänvisar till en tjänsteman från Västmanland.
            </seg>
          </u>
          <u>
            <seg>
              Vi anslår 417 miljarder. I den tidigare propositionen var det
              364 miljarder. Det fantastiska är att det var 66 miljarder som
              var ofinansierat och som ni skulle återkomma om.
            </seg>
          </u>
          <u>
            <seg>
              Vi har satsat 25 miljarder, som Ibrahim Baylan minns att vi har
              amorterat på skuldbördan på Vägverket och Banverket för att vi
              ska få ökad verksamhet och mer räls, mer grus och mer asfalt.
            </seg>
          </u>
          <u>
            <seg>
              Det är en historiskt stor satsning. Jag tar gärna en lång diskussion
              om detta med ordföranden.
            </seg>
          </u>
          <note type="speaker">
            Anf. 89 IBRAHIM BAYLAN (s) replik:
          </note>
          <u>
            <seg>
              Fru talman! Det fanns 381 miljarder i den tidigare propositionen
              och planeringsramen. 417 miljarder är visserligen nominellt mer,
              men mycket vatten har runnit under broarna. Det finns något som
              kallas inflation.
            </seg>
          </u>
          <u>
            <seg>
              Det finstilta i propositionen visar att mycket av dessa pengar
              redan är uppbokat. Det är alltså inga nya pengar.
            </seg>
          </u>
          <u>
            <seg>
              Vi har haft en inflation på i snitt 23 procent per år. Om man
              tar hänsyn till de pengar som redan är uppbokade visar det sig
              att det som finns kvar till nyinvesteringar är betydligt mindre
              än vad som har funnits i tidigare propositioner.
            </seg>
          </u>
          <u>
            <seg>
              Det kan inte Jan-Evert Rådhström eller den borgerliga alliansen
              springa ifrån. Det är ett faktum. Det är fler som har kommit på
              det. Det har också kommit fram i nyhetsrapporteringen i dag.
            </seg>
          </u>
          <u>
            <seg>
              Jag återkommer till min första fråga, som jag inte fick något
              svar på av Jan-Evert Rådhström. Det är bra att du nu öppet erkänner
              att det är vägarna som gäller. Jag tror att vi behöver investera
              i bådeoch. Vi behöver både vägar och järnvägar i vårt avlånga
              land. Jag tror dessutom att vi ska försöka prioritera järnvägar
              när det gäller nyinvesteringar för att möta kraven från allt fler
              människor och företag när det gäller godstransporter och persontransporter.
              Man vill ta sitt ansvar för miljön. Man vill ta sitt ansvar för
              framtiden.
            </seg>
          </u>
          <u>
            <seg>
              Beskedet från Jan-Evert Rådhström är att det är vägarna som gäller
              eftersom de är samhällsekonomiskt lönsamma.
            </seg>
          </u>
          <u>
            <seg>
              Man kan ju, som Karin Svensson Smith gjorde tidigare, ifrågasätta
              hur det räknas.
            </seg>
          </u>
          <u>
            <seg>
              Du svarade inte på min fråga: Kommer ni eller kommer ni inte
              att bygga höghastighetståg i detta land om ni får möjlighet att
              fortsätta?
            </seg>
          </u>
          <u>
            <seg>
              Att tillsätta två utredningar på ett halvår brukar vittna om
              att en regering i grund och botten inte kommer framåt. Då försöker
              man ge sken av handlingskraft genom att ingenting göra.
            </seg>
          </u>
          <note>
            Ja eller nej, Jan-Evert Rådhström!
          </note>
          <note type="speaker">
            Anf. 90 JAN-EVERT RÅDHSTRÖM (m) replik:
          </note>
          <u>
            <seg>
              Fru talman! Vi kommer att bygga både väg och järnväg. Det är
              beklagligt att Ibrahim Baylan inte vill lyssna. Jag säger igen
              att vi vill bygga både väg och järnväg, så att det inte råder
              någon tvekan om det. Du kan tolka mig som du vill. Nu finns det
              ändå i protokollet.
            </seg>
          </u>
          <u>
            <seg>
              Jag tycker att det är lite förmätet av Ibrahim Baylan att kräva
              ett ja eller nej när det gäller höghastighetsjärnväg. Den person
              som ska se på detta under kort tid ska titta på framtida finansieringslösningar.
            </seg>
          </u>
          <u>
            <seg>
              Vi har tankar på att vi vill ha en höghastighetsjärnväg. Vi tar
              framför allt ansvar. Vi tar ansvar för de kostnader som detta
              kommer att medföra. Vi vill analysera dem och se hur vi på bästa
              sätt kan genomföra en höghastighetsjärnväg i vårt land.
            </seg>
          </u>
          <u>
            <seg>
              Det går inte att med bara politisk retorik påstå att vi inte
              gör något.
            </seg>
          </u>
          <u>
            <seg>
              Det är faktiskt den här alliansregeringen som tar steget för
              att det ska bli verklighet med en höghastighetsjärnväg i vårt
              land. Det var aldrig på tal när en vänsterregering satt vid makten.
            </seg>
          </u>
          <note type="speaker">
            Anf. 91 PETER PEDERSEN (v) replik:
          </note>
          <u>
            <seg>
              Fru talman! Jan-Evert Rådhström bor ju i Sunne i Värmland. Där
              är berättarkonsten vida känd. Vi har Göran Tunströms bok Berömda
              män som varit i Sunne . Jag tror nästan att Rådhström skulle platsa
              i den boken efter den här fabuleringen, attacken och det allmänna
              snacket om överbudspolitik.
            </seg>
          </u>
          <u>
            <seg>
              Det blir lite roligt när han först går fram och säger att det
              är en historisk satsning från den borgerliga regeringen. Sedan
              anklagar han oppositionen för att bedriva överbudspolitik.
            </seg>
          </u>
          <u>
            <seg>
              Det kanske inte var avsikten, men Jan-Evert håller med om att
              om man tittar på de budgetalternativ och planeringsramar som partierna
              har lagt fram ser man att samtliga tre oppositionspartier har
              en större ram än vad regeringen har. Stämmer det eller inte?
            </seg>
          </u>
          <u>
            <seg>
              Man kan säga att man inte tror på det.
            </seg>
          </u>
          <u>
            <seg>
              Vänsterns förslag, om man tittar på ramen totalt, ligger på 511,5
              miljarder. Regeringen har 470 miljarder. För drift och underhåll
              ligger vi på nästan 229 miljarder. Ni ligger på 200 miljarder.
              Vi har då inte räknat med bärighetsåtgärder på vägar, miljöåtgärder
              och enskilda vägar. Vi har högre satsningar på investeringar i
              järnvägar och vägar.
            </seg>
          </u>
          <u>
            <seg>
              Ni kommer inte långt med att säga: Ni har nog mer satsningar,
              men vi tror inte på det.
            </seg>
          </u>
          <u>
            <seg>
              Jag utgår ifrån att ni har ambitionen att bygga de vägar och
              järnvägar och göra de drifts- och underhållssatsningar som ni
              skriver om.
            </seg>
          </u>
          <u>
            <seg>
              Jag kräver att få respekt för att vi skriver vilka värderingar
              vi tycker är rimliga.
            </seg>
          </u>
          <u>
            <seg>
              Jag vädjar till dig att läsa Vänsterns motion som jag tycker
              är oerhört seriös. Man kan räkna baklänges hur vi har kommit fram
              till vår ram. Det är inte något vi har hittat på. Vi har faktiskt
              gått in i Vägverket och Banverket och tittat på de behov som finns.
              Vi har försökt att prioritera och komma fram till en rimlig ram.
            </seg>
          </u>
          <u>
            <seg>
              Jag vill att Jan-Evert försöker förklara vad han menar med att
              säga att det här är överbudspolitik. Vad menar du med planhushållning
              när man säger att vi ska ha ett nationellt ansvar för den gemensamma
              infrastrukturen?
            </seg>
          </u>
          <u>
            <seg>
              Är det inte bara floskler för att man inte har något riktigt
              att säga?
            </seg>
          </u>
          <note type="speaker">
            Anf. 92 JAN-EVERT RÅDHSTRÖM (m) replik:
          </note>
          <u>
            <seg>
              Fru talman! Det var väl väldigt tydligt vad Peter Pedersen tycker
              när det gäller planhushållning. Det var ju ett problem att man
              skulle ha en delegerad diskussion och att framtida planeringsåtgärderna
              skulle läggas ut på regioner och på län. Det skulle tas mer centralt.
            </seg>
          </u>
          <u>
            <seg>
              Det är nog bara för Peter Pedersen att gå tillbaka i protokollet
              och se vad han faktiskt sade om detta.
            </seg>
          </u>
          <u>
            <seg>
              Vi tror på svenska folket, och vi tror på att man kan ta ansvar
              i regionerna. Allt behöver inte ske här i Sveriges riksdag.
            </seg>
          </u>
          <u>
            <seg>
              Peter säger att han kräver att få respekt. Visst kan man kräva
              att få respekt. Det kan du få. Du kan få respekt, men du får ursäkta
              att jag inte tror på det ni påstår.
            </seg>
          </u>
          <u>
            <seg>
              Ni åstadkom ju ingenting på infrastrukturens område med den proposition
              som har gällt. Vi har fått lida av detta under många herrans år.
            </seg>
          </u>
          <u>
            <seg>
              Den var ofinansierad. Man var tvungen att göra förändringar.
              Trollhättepaket skulle antas. Det togs pengar från E 22 och ni
              flyttade det ena medlet efter det andra.
            </seg>
          </u>
          <u>
            <seg>
              Peter Pedersen kan inte göra någonting åt trovärdigheten. Den
              anser jag vara bortsprungen. Jag tror att svenska folket har tappat
              förtroendet.
            </seg>
          </u>
          <u>
            <seg>
              Jag kan ha respekt för det du säger, men jag tror inte ett dyft
              på det.
            </seg>
          </u>
          <note type="speaker">
            Anf. 93 PETER PEDERSEN (v) replik:
          </note>
          <u>
            <seg>
              Fru talman! Det var åtminstone ett klargörande av att vi inte
              bara fabulerar siffror. Det vi skriver är att vi ligger på nästan
              90 miljarder mer än vad den borgerliga regeringen gör den här
              planeringsperioden.
            </seg>
          </u>
          <u>
            <seg>
              Jan-Evert är välkommen i klubben på den borgerliga sidan. De
              har äntligen fattat vissa saker vad gäller det här. Han har vid
              några tillfällen sagt att det inte finns några problem med vägtrafik.
              Nu säger han att vi ska satsa på både järnväg och väg, vilket
              är en klar fördel. Jag sade att om vi menar allvar med klimatpolitiken
              är det rimligt att vi centralt, nationellt i riksdagen, bestämmer
              oss för hur fördelningen mellan väg och järnväg ska se ut.
            </seg>
          </u>
          <u>
            <seg>
              Enligt Jan-Evert Rådhström och regeringen ska man tydligen kunna
              bygga och göra satsningar hipp som happ runt om i landet. Jag
              tror inte på en sådan hipp-happ-politik när det gäller järnvägstrafik.
              Man måste kunna åka från södra till norra Sverige, och det ska
              hålla ihop. Då kan man inte låtsas att man bygger lite spår här
              och där. Så fungerar inte trafiken. Det skulle kosta extremt mycket
              pengar och vara en väldigt okonventionell lösning.
            </seg>
          </u>
          <u>
            <seg>
              Låt mig citera Jan-Evert från debatten den 30 maj 2006 då han
              sade ungefär detsamma som 2005, nämligen att det är tveksamt om
              vänsterkartellens ensidiga fokusering på järnvägen framför vägnätet
              är samhällsekonomiskt motiverat. Denna ekonomiska prioritering
              innebär att anslagen till järnvägssatsningar ökar otroligt kraftigt
              fast de stora behoven enligt Vägverket och Godstransportdelegationen
              ligger på vägsektorn.
            </seg>
          </u>
          <u>
            <seg>
              Jag tror på en omvändelse under galgen från Moderaternas sida,
              men för bara två år sedan hävdade de att vi gjorde otroligt stora
              satsningar på järnväg. I måndags fick vi sedan höra att vi inte
              gjorde några satsningar på järnväg. Vad är det egentligen som
              gäller?
            </seg>
          </u>
          <u>
            <seg>
              Jag skulle vilja veta på vilket sätt ni kan garantera finansiering
              av era satsningar, alltså på annat sätt än vad tidigare regeringar
              gjort. Det är anslagsfinansiering varje år. Det talas om underfinansiering.
              Varje år ska de åtgärder man vidtar finansieras. Vem vet vad ni
              kan finansiera år 2021, om ni, vilket Gud förbjude, skulle ha
              makten då. Det är bara prat!
            </seg>
          </u>
          <note type="speaker">
            Anf. 94 JAN-EVERT RÅDHSTRÖM (m) replik:
          </note>
          <u>
            <seg>
              Fru talman! Historiskt har vi sett att ni, Peter Pedersen, inte
              klarade av finansieringen som det var sagt i er proposition. Låt
              framtiden visa den ambitionsnivå vi har och den ambitionshöjning
              vi gjort sedan vi tillträdde. Vi ska visa svenska folket att vi
              satsar på infrastruktur och att de kan lita på vad vi säger.
            </seg>
          </u>
          <u>
            <seg>
              När det gäller väg kontra järnväg vill ni göra en ensidig satsning
              på järnväg i förhållande till väg. Vi kan se på vad exempelvis
              VTI säger. De tycker att det är viktigt att även satsa på samhällsekonomiskt
              lönsam vägtrafik. Det råder alltså inget tvivel om vilket jag
              ansåg då och anser nu att förhållandet var helt fel, att ni satsade
              för lite på vägsidan.
            </seg>
          </u>
          <u>
            <seg>
              Systemet måste hänga ihop, säger Peter Pedersen, och därför är
              det bättre att vi fattar besluten i riksdagen i stället för regionalt.
              Systemen ska vi naturligtvis fatta beslut om i riksdagen, men
              ursäkta om jag går in på historien igen jag tror att vi även fick
              åtgärda en miss i systemet från vänstersidan. Hur var det med
              Botniabaneprojektet och Ådalsbanan, en sträcka mitt i Botniabanan?
              Vi fick se till att det fanns medel så att vi kunde nyttja den
              framtida Botniabanan, för hoppsan, systemet hängde inte riktigt
              ihop på grund av den tidigare förda politiken.
            </seg>
          </u>
          <note type="speaker">
            Anf. 95 KARIN SVENSSON SMITH (mp) replik:
          </note>
          <u>
            <seg>
              Fru talman! Jag håller med Jan-Evert Rådhström om en sak allianspolitik
              gör skillnad. Det märker de arbetslösa när de nu ser vilken ersättning
              de får jämfört med vad de fick tidigare. Det märker också kommunerna
              och regionerna när de själva nu ska finansiera sådant som det
              tidigare utgick statsbidrag till. Så visst, allianspolitik gör
              skillnad.
            </seg>
          </u>
          <u>
            <seg>
              Jag undrar om Jan-Evert Rådhström läser Dagens Samhälle. Tror
              han att kommunerna tycker att det är en bra idé att staten inte
              finansierar nationell infrastruktur? Tycker han att det är en
              bra idé att de ska försöka välja mellan den välfärdspolitik de
              vill förse medborgarna med och att investera i vägar och järnvägar?
              Har Jan-Evert Rådhström någonsin tagit del av vad Shippers Council
              eller Godstransportdelegationen sade om strategiska hamnar och
              om godstransportterminaler?
            </seg>
          </u>
          <u>
            <seg>
              Det finns ett varunät där man inte kan ha en politik i en region
              och en annan politik i en annan region. Järnvägen måste fortsätta
              när den kommer fram till en gräns, annars är det nog inte många
              företag som vill transportera sina varor på den. Det krävs ett
              nationellt system som sedan kan kopplas till ett internationellt
              system om vi ska kunna ha transportsnåla och bra logistiska lösningar
              för godstransporterna. Därför förstår jag inte hur Jan-Evert Rådhström
              kan försvara att regeringen abdikerar från sitt ansvar.
            </seg>
          </u>
          <u>
            <seg>
              Hur ska man kunna få smarta godstransportnoder över hela landet
              om det är upp till varje region att själv bestämma vad det ska
              investeras i?
            </seg>
          </u>
          <note type="speaker">
            Anf. 96 JAN-EVERT RÅDHSTRÖM (m) replik:
          </note>
          <u>
            <seg>
              Fru talman! Karin Svensson Smith tar upp frågan om medfinansiering
              och gör den till en ödesfråga för landets kommuner. Då kan jag
              väl begränsa mig till att fråga: Vad läser Karin Svensson Smith?
            </seg>
          </u>
          <u>
            <seg>
              Jag kan också fundera på om Karin Svensson Smith läst propositionen
              och betänkandet. Jag nöjer mig med den frågan. Där sägs nämligen
              uttryckligen att en diskussion som man kan ta med regioner och
              företag är att göra en något annorlunda dragning av en väg eller
              ett järnvägsspår, vilket kan skapa värden som dramatiskt ökar
              tillgängligheten för ett område. På så sätt kanske de vill vara
              med och finansiera det hela.
            </seg>
          </u>
          <u>
            <seg>
              Det sägs också uttryckligen att en sådan medfinansiering inte
              på något sätt ska bidra till att någon går före i kön, vilket
              var fallet med den tidigare förda politiken när det var förskotteringar
              över och under, ja varje kommun hade dessa diskussioner. Det var
              någonting som åstadkoms när vänstersidan hade regeringsmakten.
            </seg>
          </u>
          <u>
            <seg>
              Karin Svensson Smith tog tidigare upp att vi för en näringsfientlig
              politik i dag. Kan Karin Svensson Smith påminna sig hur det var
              under den tid vi bröt upp industrispår, när det kapillära nätet
              lades ned och små järnvägssystem försvann. Vi hade en ständig
              diskussion om det. Vilka är det som i propositionen nu försvarar
              det kapillära järnvägsnätet så att det inte ska brytas upp, så
              att vi får ett slut på det fördärv som pågick under ett antal
              år?
            </seg>
          </u>
          <note type="speaker">
            Anf. 97 KARIN SVENSSON SMITH (mp) replik:
          </note>
          <u>
            <seg>
              Fru talman! Ja, Jan-Evert Rådhström, ni försvarar det i ord men
              inte i form av pengar, och det är pengar Banverket behöver för
              att kunna upprätthålla det kapillära nätet. Det ger jag alltså
              ingenting för. Det är Banverkets anslag som visar vad som gäller,
              inte vad det är för blomsterspråk i propositionen.
            </seg>
          </u>
          <u>
            <seg>
              När det gäller exempelvis SCA har jag besökt dem, och de säger
              att de behöver ett triangelspår för att kunna bygga ut och anställa
              fler. Pengarna saknas i Banverkets plan.
            </seg>
          </u>
          <u>
            <seg>
              Låt oss titta på vad Hamnstrategiutredningen säger. Vi har 52
              hamnar i Sverige. Flera av dem saknar en bra anslutning för att
              kunna kombinera väg, järnväg och sjöfart på ett smart sätt. Vem
              ska ordna med det? Allt är remissbehandlat. Förslagen är färdiga.
              Det enda som saknas är handlingskraft från regeringen.
            </seg>
          </u>
          <u>
            <seg>
              Jag tänkte ta upp en helt annan sak. Jan-Evert Rådhström nämnde
              avregleringen. Jag skulle gärna vilja se på det ur ett resenärsperspektiv.
              Jan-Evert Rådhström var med på samma uppvaktning som jag när SJ,
              Banverket, tågoperatörerna och facket fick tala om vad det är
              som händer, varför tågen kommer för sent och det är så mycket
              trassel i kollektivtrafiken i våra storstäder.
            </seg>
          </u>
          <u>
            <seg>
              Mot bakgrund av vad vi då fick höra undrar jag: Tror Jan-Evert
              Rådhström att det blir bättre eller sämre med fler aktörer? Vi
              har 50 operatörer på spåren i dag. Kommer behovet av samordning
              att öka eller minska om vi tar in ännu fler? Kommer behovet av
              uppställningsplatser för lok och vagnar samt omkörningsspår att
              öka eller minska om vi får fler operatörer? Det är vitalt om man
              vill lösa problemen på riktigt, så att det gör skillnad i resenärernas
              vardag åt det positiva hållet. Det gör skillnad i dag med er politik,
              men det är mot det sämre.
            </seg>
          </u>
          <note type="speaker">
            Anf. 98 JAN-EVERT RÅDHSTRÖM (m) replik:
          </note>
          <u>
            <seg>
              Fru talman! Jag är övertygad om att med fler operatörer i persontrafiken
              på järnväg, som kan vara med och konkurrera med SJ, kommer vi
              att få fler nöjda resenärer. Det kommer att gagna alla resenärer.
            </seg>
          </u>
          <u>
            <seg>
              Det kommer att krävas mer samordning. Det är som vi säger: En
              avreglerad marknad kräver ett samordnat system. Det kräver ett
              samordnat tidtabellssystem. Vi vill lösa biljettbokningssystemet.
              Det var något som jag var glad över att ni hade med i er proposition,
              men tyvärr hände det ingenting. Vi får försöka lösa det nu.
            </seg>
          </u>
          <u>
            <seg>
              Karin Svensson Smith sade att hon träffat en del företag. Det
              gör jag ständigt, företag som vill ha infrastruktur. Jag är, tyvärr
              måste jag erkänna för Karin Svensson Smith, smärtsamt medveten
              om att vi inte löser Sveriges alla problem med den här infrastrukturpropositionen.
              Vi kan inte lösa dem alla. Behovet är oändligt, men vi kommer
              äntligen att kunna visa svenska folket att vi med kraft tar tag
              i olika delar för att vi åtminstone ska få en ganska stor förbättring
              av Infrastruktur-Sverige.
            </seg>
          </u>
          <note type="speaker">
            Anf. 99 SVEN BERGSTRÖM (c):
          </note>
          <u>
            <seg>
              Fru talman! Det har varit stora ord från oppositionen så här
              långt i debatten. Jag hoppas att vi ändå är överens om att förbättrad
              infrastruktur skapar förutsättningar för jobb och företagande
              i hela landet. Genom ett trafikslagövergripande synsätt vill vi
              skapa förutsättningar för attraktiva och klimateffektiva transporter
              för människor och företag. Det är i hög grad detta som Framtidens
              resor och transporter infrastruktur för hållbar tillväxt handlar
              om.
            </seg>
          </u>
          <u>
            <seg>
              Ett utvecklat transportsystem och en förbättrad infrastruktur
              ska medverka till jobb och företagande och samtidigt ta stor miljöhänsyn.
              Centerpartiets vision om framtidens miljöanpassade transportsystem
              bygger på att de olika transportslagen ska komplettera varandra,
              samverka och tillsammans utgöra en helhet som kan bidra till att
              skapa de här goda förutsättningarna för utveckling i hela landet.
            </seg>
          </u>
          <u>
            <seg>
              Vi vill se ett väl utvecklat transportsystem med säkra, miljövänliga
              och tillgängliga transporter, men det ska också vara samhällsekonomiskt
              effektivt. Det ska vara en långsiktigt hållbar transportförsörjning
              för både medborgare och näringsliv i hela landet.
            </seg>
          </u>
          <u>
            <seg>
              Som transportsektorn ser ut i dag späder bilar, lastbilar, sjöfarten
              och framför allt flyget på miljöbelastningen och klimatpåverkan
              främst genom utsläpp av stora mängder växthusgaser. Av de totala
              svenska utsläppen står transportsektorn för ca 30 procent, och
              av detta kommer den alldeles övervägande delen från vägtrafiken.
              Transportsektorn beräknas släppa ut ca 20 miljoner ton koldioxid.
              Privatbilismen svarar för 13 miljoner ton, medan godstransporter
              står för drygt 5 miljoner ton av dessa utsläpp.
            </seg>
          </u>
          <u>
            <seg>
              Fru talman! Sika, Statens institut för kommunikationsanalys,
              kom för några veckor sedan med en rapport där man tillsammans
              med Banverket, Luftfartsstyrelsen, Sjöfartsverket och Vägverket
              på regeringens uppdrag analyserat möjligheterna att minska koldioxidutsläppen
              genom överflyttning mellan trafikslag på ett samhällsekonomiskt
              godtagbart sätt. Rapporten till regeringen visar att det finns
              realistiska möjligheter att minska transportsektorns koldioxidutsläpp
              med nästan 25 procent.
            </seg>
          </u>
          <u>
            <seg>
              Här redovisas också olika möjligheter att minska utsläppen, alltifrån
              avgiftsbeläggning av parkeringsplatser vid arbetsplatser till
              satsning på mer kombitrafik och bättre kollektivtrafik med till
              exempel speciella bussfiler. Ekonomiska styrmedel som koldioxidskatt
              är också verkningsfulla, konstaterar man i rapporten.
            </seg>
          </u>
          <u>
            <seg>
              Vi menar allvar med våra miljöambitioner och är klara över att
              vi står inför en väldig utmaning att ställa om, men också att
              det går att ställa om. De växande transportbehoven måste i ökad
              utsträckning klaras med mer kollektivtrafik, med nya miljöriktiga
              bränslen och elhybrider, med energieffektivare fordon på våra
              vägar och med mer transporter på järnväg och sjöfart.
            </seg>
          </u>
          <u>
            <seg>
              Fru talman! Dessvärre har utvecklingen gått baklänges i många
              år när det gäller transporterna och miljön, trots oppositionens
              stora ord om vad som hände på deras tid. När allianspartierna
              vann valet och fick ta över regeringsmakten 2006 var järnvägsnätet
              starkt nedslitet och vanvårdat. Europeiska järnvägsunionen konstaterade
              till och med att Sverige var allra sämst i klassen när det gällde
              att sköta drift och underhåll av järnvägsnätet. När det gällde
              biltransporterna och vägnätet var det ungefär lika illa. Vi hade
              ett underhållsberg på 2030 miljarder och Europas i särklass tyngsta
              och mest bränsletörstiga bilar.
            </seg>
          </u>
          <u>
            <seg>
              Så illa såg det ut. Det var vad vi fick ta över 2006. Därför
              klingar det så falskt när nu Karin Svensson Smith, Ibrahim Baylan
              och Peter Pedersen har lämnat arenan och gått ut men här i talarstolen
              tar väldigt stora ord i mun. Genom olika åtgärder, bland annat
              den så kallade miljöbilspremien, håller nu den svenska personbilsflottan
              på att ställas om i snabb takt. I år är var tredje bil som säljs
              en miljöbil och vi håller steg för steg på att ta oss bort från
              den generande bottenpositionen som landet i Europa med den tyngsta
              och mest bränsletörstiga bilparken.
            </seg>
          </u>
          <u>
            <seg>
              Kraftfulla åtgärder sätts nu in för att ställa om till ett mer
              långsiktigt hållbart transportsystem, och med den långtidsplan
              som vi i dag diskuterar går vi vidare. Inledningen på detta är
              den närtidsatsning 20092010 där väg- och järnvägssatsningarna
              ökas på rejält med sammanlagt 10 miljarder kronor.
            </seg>
          </u>
          <u>
            <seg>
              Som jag nämnde i måndagens budgetdebatt här i kammaren har till
              exempel investeringarna på järnväg ökat till att för 2009 omfatta
              11,3 miljarder kronor, jämfört med mindre än hälften, 5,2 miljarder
              kronor, år 2006, det sista året den tidigare regeringen med Vänsterpartiet
              och Miljöpartiet som stödpartier styrde och ställde. Det är mer
              än en fördubbling av pengarna till järnvägsinvesteringar som den
              här majoriteten satsar på. När det var match och allvar förmådde
              inte den nuvarande oppositionen med Peter Pedersen, Karin Svensson
              Smith och Ibrahim Baylan leverera. Men nu när det är träning och
              man spelar oppositionsrollen är man duktig med överbud och mer
              pengar.
            </seg>
          </u>
          <u>
            <seg>
              Med den här propositionen höjs nu också ambitionerna rejält för
              hela perioden 20102021, och vi gör det med egna pengar, inte lånade
              pengar, för att använda ett bekant uttryck. Med en ram på 417
              miljarder kronor förstärks anslagen med 3,8 miljarder kronor årligen.
            </seg>
          </u>
          <u>
            <seg>
              Låt mig lista en del av det vi åstadkommer med en sådan här satsning:
            </seg>
          </u>
          <u>
            <seg>
              Den satsning som alliansregeringen nu sammantaget föreslår står
              i stark kontrast till de investeringsplaner för vägar och järnvägar
              som den socialdemokratiska regeringen under sin tid presenterade.
              Vi är några här i dagens debatt, som Claes-Göran Brandin, Krister
              Örnfjäder och Karin Svensson Smith, som varit med under åtminstone
              tio år och minns den tidigare debatten om långtidsplanerna. Vi
              vet hur det har låtit, vet hur det har varit och vet hur det har
              blivit.
            </seg>
          </u>
          <u>
            <seg>
              De tidigare planerna hade som främsta kännetecken att de alltid
              blev kraftigt försenade och att bara ungefär hälften av de utpekade
              projekten kunde fullföljas i tid, inte minst därför att planerna
              redan från början var så starkt underfinansierade av regeringen.
              Det var inte populärt när detta påpekades inför den senaste debatten
              om långtidsplaneringen i juni 2004 av bland annat Västsvenska
              Handelskammaren, men det var dessvärre ett alldeles korrekt påpekande.
            </seg>
          </u>
          <u>
            <seg>
              Den dåvarande regeringen med Ulrica Messing som ansvarig minister
              kom till riksdagen med en långstidsplan som man påstod omfattade
              381 miljarder kronor, men där det saknades runt 60 miljarder kronor.
              Ungefär lika illa och underfinansierat var det några år tidigare
              när den ansvarige ministern hette Björn Rosengren. Då sade Karin
              Svensson Smith att vi skulle satsa på järnväg och begränsa bilismen.
              Det var sju år sedan. Facit på denna tågsatsning fick vi för en
              tid sedan när Europeiska järnvägsunionen dömde ut Sverige som
              sämst i klassen när det gällde att sköta sitt järnvägsnät. Det
              blev resultatet av den tidigare planen.
            </seg>
          </u>
          <u>
            <seg>
              På vägsidan har trafiken ökat. Den tyngsta och mest bränsletörstiga
              bilparken hade vi när alliansen tog över 2006. Koldioxidutsläppen
              ökade 20012008 under den förra regeringens tid från 18 till 20
              miljoner ton koldioxid. Så ser verkligheten ut.
            </seg>
          </u>
          <u>
            <seg>
              Nu har vi lärt av dessa misstag. Nu bygger vi inte planeringen
              på förhoppningar, lånefinansieringar och stora ord, där räntor
              och amorteringar gräver stora hål i de nödvändiga satsningar som
              också behöver göras under många år framåt och där förespeglade
              järnvägssatsningar går upp i rök.
            </seg>
          </u>
          <u>
            <seg>
              När man tar del av oppositionens motioner och reservationer i
              vårt betänkande kan man konstatera att det egentligen inte finns
              några jättelika skillnader i vad vi strävar efter, ett väl fungerande
              och långsiktigt hållbart transportsystem. Men det är väldigt mycket
              retorik och försök att påvisa skillnader i oppositionens strävan
              efter att till varje pris ge intryck av att man skulle ha en politik
              som skulle ge bättre resultat.
            </seg>
          </u>
          <u>
            <seg>
              Ni skriver om det regionala perspektivet. Det är lätt att instämma
              i för mig som centerpartist. Ni skriver om den viktiga busstrafiken.
              Det är lätt att instämma i det. Ni skriver om fyrstegsprincipen
              som innebär att man först ska titta på alternativa lösningar innan
              man bygger ny infrastruktur. Det är också lätt att instämma i
              det.
            </seg>
          </u>
          <u>
            <seg>
              Men för den som är intresserad av vad oppositionen förmår uträtta
              när man sitter vid makten när det är match och man ska vara bäst
              när det gäller, som Nina Larsson myntade i måndags är det väldigt
              talande vad regeringen med stödpartier åstadkom under de tolv
              åren 19942006 då man faktiskt styrde landet och det var match.
            </seg>
          </u>
          <u>
            <seg>
              Det var mycket prat och lite resultat. Vem minns inte Björn Rosengrens
              fantastiska påstående i motsvarande debatt för sju år sedan då
              han hävdade att endast begräsningen i form av tillgång till grävskopor
              och entreprenadmaskiner kunde sätta gränser för de väldiga satsningar
              på infrastruktur som den dåvarande regeringen skulle göra.
            </seg>
          </u>
          <u>
            <seg>
              Fru talman! Det blir lätt parodiskt när den samlade oppositionen
              skriver som man gör i reservation nr 1: Vi vill öka satsningarna
              på tåg och järnväg och vi vill fortsätta att lyssna nu! på det
              sätt som gjordes i infrastrukturpropositionen 2001 prioritera
              järnväg före väg.
            </seg>
          </u>
          <u>
            <seg>
              Ni lämnade efter er år 2006 Europas mest nedkörda järnväg, enligt
              Europeiska järnvägsunionen, och ett underhållsberg på vägsidan
              på 2030 miljarder kronor.
            </seg>
          </u>
          <u>
            <seg>
              Fru talman! Nu är det en ny majoritets uppgift att forma en bättre
              och mer långsiktigt hållbar transportpolitik. Jag ser redan fram
              emot en avstämning framöver om sju år eller så av vad vi åstadkom
              med den infrastrukturproposition som riksdagen nu ska ta ställning
              till.
            </seg>
          </u>
          <note>
            Fru talman! Jag yrkar bifall till utskottets förslag i betänkandet
            i dess helhet och avslag på samtliga reservationer.
          </note>
          <note type="speaker">
            Anf. 100 NINA LARSSON (fp):
          </note>
          <u>
            <seg>
              Fru talman! Min farmors far emigrerade till Nordamerika någon
              gång i slutet av 1800-talet. Han hamnade där för att arbeta några
              år. Samtidigt skickade han hem pengar till släkten hemma i skogarna
              i Dalsland och Värmland. Det var kärva tider. Men tack vare möjligheten
              och driften att upptäcka nya världar och se vilka möjligheter
              som där kan ges klarade de sig rätt så bra.
            </seg>
          </u>
          <u>
            <seg>
              Världen har alltid varit globaliserad. Sverige har nyttjat globaliseringens
              möjligheter på ett bra sätt. Vi har handlat, exporterat och importerat,
              rest bort och bjudit hit människor som har kommit till vårt land
              och berikat det.
            </seg>
          </u>
          <u>
            <seg>
              Detta ständiga utbyte och denna handel har byggt upp vårt välstånd.
              Det är tack vare innovatörer, entreprenörer, gruvarbetare, skogshuggare,
              flottare och alla andra som bidragit till detta välstånd. Vi får
              inte glömma alla de kvinnor som genom den inte alltför jämställda
              historien har stått ut och bidragit till att föra samhället framåt.
              Det är människor som alla nyttjat transportmöjligheter som fanns
              och som uppfunnit nya.
            </seg>
          </u>
          <u>
            <seg>
              Sverige är ett av världens mest handelsberoende länder. Det är
              så vi har byggt upp vårt välstånd. Det handelsutbytet kommer fortsatt
              att vara vår framgång. Det ställer höga krav på vårt transportsystem
              och infrastrukturen. Det är en av de avgörande delarna för att
              kunna hävda oss i en allt hårdare internationell konkurrens.
            </seg>
          </u>
          <u>
            <seg>
              Infrastrukturen ger oss fantastiska möjligheter att knyta samman
              världen. Den ger möjligheter för människor att leva och verka
              och att utnyttja sin utvecklingskraft för att skapa välstånd.
              Transportsystemet står också inför flera utmaningar. Att motverka
              jordens temperaturhöjning är en av vår tids absolut viktigaste
              uppgifter.
            </seg>
          </u>
          <u>
            <seg>
              Gränsöverskridande infrastruktur är en viktig del i denna infrastrukturproposition
              och inte minst i vårt betänkande. Det handlar om möjligheten att
              knyta Sverige samman med övriga Europa och på bästa sätt nyttja
              det som EU möjliggör genom rörelsefrihet för varor, tjänster och
              människor. Det kommer om något att stärka Sveriges internationella
              konkurrenskraft.
            </seg>
          </u>
          <u>
            <seg>
              Regeringen har också tagit initiativ till att stärka samarbetet
              mellan Danmark och Sverige och mellan Norge och Sverige. Förra
              året gav man i uppdrag till vägverk och bankverk att kartlägga
              den gränsöverskridande infrastrukturen mellan Norge och Sverige.
              Det har också renderat i att man pekat ut en ny riksväg 16. Det
              kommer också förhoppningsvis framöver att få status som Europaväg.
            </seg>
          </u>
          <u>
            <seg>
              Denna väg från norska gränsen via Värmland, Dalarna och slutligen
              Gävleborg ska enligt utskottet i detta betänkande tillhöra stamvägnätet.
              Detta är ett exempel på gränsöverskridande infrastruktur som på
              ett bra sätt kan främja utbytet mellan regioner och mellan Sverige
              och Norge. Vi behöver fortsätta detta arbete.
            </seg>
          </u>
          <u>
            <seg>
              Regionerna har en nyckelroll i att möjliggöra människors utvecklingskraft.
              Genom att göra arbetsmarknadsregionerna större möjliggörs och
              stärks människors skaparkraft och jobbtillfällen. Flera kloka
              huvuden kan slås ihop, och nya konstellationer kan skapa underverk.
            </seg>
          </u>
          <u>
            <seg>
              Infrastrukturpropositionen lägger ramarna och ger principerna
              för infrastrukturarbetet ända fram till år 2021. Nu pågår ett
              år av åtgärdsplanering med trafikverken och regionerna. Angelägna
              objekt och satsningar kommer att stötas och blötas gentemot varandra
              och de principer som slås fast i propositionen. Samhällsekonomisk
              lönsamhet, regionförstoring, att motverka jordens temperaturhöjning,
              användarfokus och transportslagsövergripande synsätt är några
              viktiga delar i denna proposition.
            </seg>
          </u>
          <u>
            <seg>
              Den transportslagsövergripande ansatsen är helt avgörande för
              om vi ska kunna utnyttja hela transportsystemet på ett smart sätt.
              Det innebär att de 217 miljarder som går till utveckling av transportsystemet
              och infrastrukturen inte låses till ett särskilt transportslag.
              Alla angelägna objekt och satsningar kan stötas och blötas gentemot
              varandra enligt de principer som gäller.
            </seg>
          </u>
          <u>
            <seg>
              Infrastruktur för till exempel anslutning till kombiterminaler
              och hamnar kan vägas mot nya järnvägsspår och nya vägbyggen. Transportsystemet
              hänger samman, och vi är alla beroende av olika delar i olika
              delar av vårt avlånga land.
            </seg>
          </u>
          <u>
            <seg>
              Fru talman! Det finns mycket som skiljer sig i denna infrastrukturproposition
              gentemot tidigare varianter. En del är att möjligheter öppnas
              att ta ut olika former av brukaravgifter. Detta är bra. Det kommer
              att göra att flera angelägna objekt kan komma att bli verklighet
              genom att man kan hitta nya typer av olika finansieringslösningar.
            </seg>
          </u>
          <u>
            <seg>
              Det kommer att ge mer infrastruktur att vi nu öppnar för större
              användande av vägavgifter. Det är angeläget.
            </seg>
          </u>
          <u>
            <seg>
              En annan viktig del är att förbättra den ekonomiska styrningen.
              I propositionen slås fast att om förutsättningarna kraftigt förändras
              under pågående byggnation ska man kunna ompröva detta. Förhoppningsvis
              slipper vi uppleva det, men det är viktigt att vi ser de här obehagligheterna
              i vitögat i arbetet med att förbättra den ekonomiska styrningen.
            </seg>
          </u>
          <u>
            <seg>
              Infrastrukturpropositionen lägger en offensiv grund för arbetet
              med transportsystemet till 2021 för våra vägar, för bärighet och
              tjälsäkring, för förbifarter, för våra järnvägar, för resecenter,
              för godstrafiken, för flyget och för sjöfarten.
            </seg>
          </u>
          <u>
            <seg>
              Fru talman! Om min farmors far hade levt i dag hade han antagligen
              inte tagit båten över till USA. Men hans valmöjligheter hade i
              vilket fall varit större. Transportsystemet utvecklas hela tiden.
              Nya innovationer och nya smarta lösningar kan också lösa de utmaningar
              som vi står inför.
            </seg>
          </u>
          <note>
            Fru talman! Jag yrkar bifall till utskottets förslag i betänkandet
            och avslag på samtliga reservationer.
          </note>
          <u>
            <seg>
              Jag vill avsluta med att säga att vi med denna proposition lägger
              en god grund för att skapa en infrastruktur för framtiden ett
              effektivt utnyttjat transportsystem som möjliggör för människor
              att lyckas. Utmaningarna är många: att hindra jordens temperaturhöjning
              och att klara finanskris och allvarlig lågkonjunktur. Men detta
              är framför allt ett av flera verktyg för att få fler människor
              att tro på sig själva, att jorden är ung, att livet är ett äventyr
              och att allting är möjligt.
            </seg>
          </u>
          <note type="speaker">
            Anf. 101 ANNELIE ENOCHSON (kd):
          </note>
          <u>
            <seg>
              Fru talman! Att vara riksdagsledamot innebär att man är en van
              pendlare. Sedan nio år tågpendlar jag från Göteborg till Stockholm
              och tillbaka. Detta år har för oss långpendlare inneburit en enda
              lång träning i tålamod.
            </seg>
          </u>
          <u>
            <seg>
              Förra året satt frustrerade tågresenärer fast ombord i mer än
              26 000 timmar på försenade tåg. SJ:s snabbtåg X 2000 har blivit
              ett riktigt sorgebarn. I oktober var punktligheten bara 59 procent
              för X 2000. Det innebär att fyra av tio tåg inte kom fram i tid.
              Detta är inte acceptabelt!
            </seg>
          </u>
          <u>
            <seg>
              Enligt Banverkets chef, som besökte oss i utskottet för att just
              prata om tågförseningarna, beror förseningarna till 60 procent
              på dålig eller undermålig infrastruktur och till 40 procent på
              operatörerna. Operatörerna måste ta sitt ansvar och se till att
              underhålla tågen kontinuerligt så att de inte går sönder så ofta.
              Sedan är det vårt ansvar som politiker att se till att Banverket
              får pengar till underhåll.
            </seg>
          </u>
          <u>
            <seg>
              I denna infraproposition lägger vi 64 miljarder på drift och
              underhåll på järnvägar. Tyvärr har driften och underhållet varit
              eftersatt i många år under de socialdemokratiska regeringarna.
              Men vi i alliansen är bäst när det gäller, som Nina sade i måndagens
              debatt. Och nu gäller det att sätta till pengar!
            </seg>
          </u>
          <u>
            <seg>
              Fru talman! Vi satsar inte bara på järnvägar utan också på att
              få vårt vägnät i nivå med övriga Europa. I denna infrastrukturproposition
              satsar vi 136 miljarder på drift och underhåll på vägar.
            </seg>
          </u>
          <u>
            <seg>
              Som göteborgare är jag extra glad över de satsningar som görs
              på vägen till Göteborgs hamn och över projektpengar för en ny
              älvförbindelse en vägtunnel under Göta älv som förbinder E 20
              med E 6. Dessa pengar finns med i närtidssatsningen, som vi debatterade
              i måndags, men jag måste i dag ställa frågan om hur det nya rödgröna
              gänget ska få sina totalt motsatta åsikter att gå ihop. I Göteborg
              har Miljöpartiet starkt motsatt sig denna nya älvförbindelse.
              Varför vill Miljöpartiet hellre se köer med trafik som spyr ut
              avgaser än en trafik som flyter någorlunda fritt?
            </seg>
          </u>
          <u>
            <seg>
              Kan inte Miljöpartiet se att utvecklingen går mot en renare fordonspark,
              att svenska utvecklingscenter och fabriker kan vara ledande i
              den utvecklingen och att ett vägnät med förbättrad kapacitet och
              standard inte ska demoniseras utan ses som en del i moderniseringen
              av transportsystemet? Är Socialdemokraterna beredda att i detta
              konjunkturläge avstå viktiga väginvesteringar bara för att göra
              Miljöpartiet glada i förhandlingar om ett regeringsalternativ?
            </seg>
          </u>
          <u>
            <seg>
              Väljarna i Göteborg vill gärna veta hur Miljöpartiet och Socialdemokraterna
              tänker i sitt nya samarbete i dessa viktiga frågor. Eller blir
              det som 2004? När investeringsplanerna då skulle fastställas ramlade
              älvförbindelsen i Göteborg ut i ett sent skede efter förhandlingar
              med Miljöpartiet.
            </seg>
          </u>
          <u>
            <seg>
              I sin egen budgetmotion i år skriver Miljöpartiet att de avslår
              samtliga större vägprojekt i regeringens närtidssatsning, med
              undantag för riksväg 50 förbi Motala. Om Miljöpartiet får vara
              med och bestämma blir det antagligen ingen ny älvförbindelse.
              Detta bör väljarna i Göteborg få veta.
            </seg>
          </u>
          <u>
            <seg>
              Fru talman! Det är oerhört positivt att man förstärker barnperspektivet
              i infrastrukturplaneringen. Det är ett krav som vi kristdemokrater
              har drivit i många år och som nu blir verklighet. Det är viktigt
              att trafikmiljön känns trygg och säker för barn och ungdomar.
              Barn utgör en tredjedel av alla kollektivtrafikresenärer.
            </seg>
          </u>
          <u>
            <seg>
              Regeringens styrning av transportverken anger två mål som preciserar
              ambitionen om tillgängligheten och säkerheten för barn. Det första
              målet är att öka andelen barn och unga som på egen hand kan utnyttja
              transporterna. Det andra målet är att prioritera åtgärder som
              syftar till att förbättra barns säkerhet. I Vägverkets strategiska
              plan för åren 20082017 anges att barns skolvägar ska prioriteras
              och att FN:s konvention för barns rättigheter ska tillämpas i
              all verksamhet.
            </seg>
          </u>
          <u>
            <seg>
              Kravet på att en barnkonsekvensanalys ska göras vid alla beslut
              som rör barn ska ses som en utgångspunkt för ett långsiktigt och
              tålmodigt utvecklings- och förändringsarbete inom en verksamhet.
              De flesta barnkonsekvensutredningar som har genomförts inom infrastrukturens
              område har gällt gång- och cykelvägar, busshållplatser och gång-
              och cykelpassager. Därför krävs det ett fortsatt utvecklingsarbete
              och dokumentation inom detta område för att utveckla det mer.
            </seg>
          </u>
          <u>
            <seg>
              I propositionen markerar också regeringen vikten av att alla
              personer med funktionsnedsättningar ska kunna resa med kollektiva
              färdmedel. Det är en viktig del av alliansens politik för att
              bryta utanförskapet i det svenska samhället.
            </seg>
          </u>
          <u>
            <seg>
              Banverket och Vägverket menar att det är svårt att nå målet om
              att kollektivtrafiken ska vara tillgänglig för personer med funktionsnedsättningar
              till 2010. Banverket nämner att de kan anpassa 20 av de 150 stationer
              som ingår i det prioriterade nätverket fram till 2010. Detta räcker
              inte. Därför har alliansregeringen gett Banverket i uppdrag att
              öka takten och se till att minst hälften av de prioriterade stationerna,
              alltså 75 stycken, ska vara anpassade år 2010. Detta kan ske bland
              annat genom de 150 miljoner som alliansregeringen sköt till i
              närtidssatsningen för just handikappanpassning av järnvägsstationer.
            </seg>
          </u>
          <u>
            <seg>
              Fru talman! Trafiksäkerheten är viktig, anser vi kristdemokrater.
              Vi anser att alkoholens inverkan på trafiken är betydande och
              inte ska underskattas. Tyvärr tas det upp för lite om detta i
              infrastrukturpropositionen, och det med anledning av att man i
              proposition 2008/09:60 Säkra förare på mopeder, snöskotrar och
              terränghjulingar berör detta mer utförligt. Detta ska vi debattera
              senare i vår.
            </seg>
          </u>
          <u>
            <seg>
              Jag anser dock att det gott kunde nämnas mer om alkoholens negativa
              inverkan även i denna proposition. Alkoholskadorna i trafiken
              kostar 11,8 miljarder varje år enligt Alkolåsutredningen från
              2006. Varje timme åker mer än 500 personer omkring på våra vägar
              påverkade av alkohol eller droger, enligt MHF. Enligt vd:n i Vägverkets
              Region Väst åker 16 000 rattfulla förare på våra vägar varje dag.
              Det lär finnas 14 000 taxibilar i Sverige. Det är större chans
              att du möter en rattfull person än att du möter en taxibil.
            </seg>
          </u>
          <u>
            <seg>
              Enligt Brottsförebyggande rådet har antalet polisanmälda rattfylleribrott
              ökat från 15 588 år 2004 till skrämmande 17 377 år 2006. Utvecklingen
              går åt fel håll. Det är viktigt att förbättra trafiksäkerheten
              genom att minska hastigheten, öka antalet mötesfria vägar och
              mötesseparerade vägar. Men alkoholens förbannelse i trafiken får
              inte underskattas.
            </seg>
          </u>
          <u>
            <seg>
              Fru talman! Jag vill till slut ta upp sjöfarten och dess betydelse
              för infrastrukturen i vårt avlånga land och i vår avlägsna del
              av världen. Som transportslag är sjöfarten det alternativ som
              är minst utsträckning lämnar ett ekologiskt spår efter sig. Varken
              underhållskrävande räls eller asfalt behöver läggas på de naturliga
              vattenvägarna.
            </seg>
          </u>
          <u>
            <seg>
              I förhållande till ett enskilt fartygs stora kapacitet när det
              gäller last blir utsläppen förhållandevis små. Energiåtgången
              för en sjötransport motsvarar endast en sjättedel per kilometerton
              av motsvarande vägtransport och halva energiåtgången i jämförelse
              med järnväg enligt Europakommissionen. Sverige har ett rikt utbud
              av vattenvägar via våra 44 000 kilometer långa kuster, kanaler,
              stora sjöar och naturliga älvar. Trots detta sker endast 8 procent
              av inrikes godstransporter med fartyg.
            </seg>
          </u>
          <u>
            <seg>
              I Europa spelar inrikes sjöfart en stor roll för att avlasta
              vägnätet. 485 miljoner ton gods transporteras av över 200 företag
              på de inrikes vattenvägarna runt om i Europa. Ett fartyg på Göta
              älv eller kustgående från Göteborg mot Oslo kan lasta gods motsvarande
              104 lastbilar, och ännu mer om man åker mot Oslo. Avlastningen
              från vägnätet behövs från både miljö- och trafiksäkerhetssynpunkt.
              På den kraftigt trafikerade vägsträckan av E 6:an mellan Oslo
              och Göteborg kör varannan lastbil från Norge mot hamnen i Göteborg
              för att därifrån skeppa gods vidare mot resten av världen. Varje
              dygn passerar enligt Vägverket 1 800 lastbilar Svinesundsbron
              på väg mellan Oslo och Göteborg. Om dessa transporter i stället
              företogs till havs skulle belastningen på väg och miljö reduceras
              kraftigt.
            </seg>
          </u>
          <u>
            <seg>
              I en forskningsrapport från 2006 gjord på Internationella Handelshögskolan
              i Jönköping beräknar man att svensk sjöfart sysselsätter ca 220
              000 människor. Rederier i Sverige har utvecklat världsledande
              kvalitetsstandard med tonvikt på sjösäkerhet och miljöeffektivitet.
              Sverige exporterar 80 procent av allt gods via sjöfarten.
            </seg>
          </u>
          <u>
            <seg>
              Allt detta sammantaget visar hur viktig sjöfarten är för Sverige.
              Därför är det av största vikt att den får fortsätta att verka
              och utvecklas på en konkurrensneutral marknad, och där är tonnageskatten
              en viktig del. I mars 2009 kommer en proposition om havspolitik.
              Jag dristar mig att i dessa juletider uttrycka förhoppningar och
              önskningar om att tonnageskatten finns med i den propositionen.
            </seg>
          </u>
          <u>
            <seg>
              Jag vill avsluta med att önska talmannen, kammarkansliets personal
              och vårt eget utskottskanslis personal en riktig god jul och ett
              gott nytt år.
            </seg>
          </u>
          <note type="speaker">
            Anf. 102 Statsrådet ÅSA TORSTENSSON (c):
          </note>
          <u>
            <seg>
              Fru talman! För min del är det tredje gången gillt som jag diskuterar
              infrastruktur den här veckan. I dag ska vi debattera framtidens
              resor och transporter.
            </seg>
          </u>
          <u>
            <seg>
              Sverige är ett avlångt och till övervägande del glest befolkat
              land. Vi är dessutom ett land som handlar väldigt mycket med vår
              omvärld, vilket är en förutsättning för vårt välstånd och våra
              jobb. Våra jobb utsätts dessutom för stark global konkurrens.
              Det gör att effektiva och hållbara transportkedjor som inkluderar
              väg, järnväg, sjöfart och flyg krävs för att minska kostnaderna
              för transporterna och för att transportsektorn ska ta sin del
              av klimatutmaningen och minska sina koldioxidutsläpp.
            </seg>
          </u>
          <u>
            <seg>
              Det handlar också om att skapa förutsättningar för och stödja
              större arbetsmarknadsregioner till gagn för både kvinnor och män.
              Det handlar om att öka trafiksäkerheten och bygga bort olycksdrabbade
              vägstråk. Vårt transportsystem är till för att transportera både
              gods och människor på ett effektivt, säkert och hållbart sätt.
            </seg>
          </u>
          <u>
            <seg>
              Den här propositionen bygger på fem viktiga inriktningar. Det
              handlar om användarperspektiv, ökade medel till transportinfrastruktur,
              realism och ansvarstagande, ett öppet och inbjudande arbetssätt
              och mer infrastruktur för pengarna.
            </seg>
          </u>
          <u>
            <seg>
              För att skapa utvecklingsmöjligheter och förutsättningar för
              ett starkt decentraliserat samhälle med en utveckling som bygger
              på lokala och regionala förutsättningar kan man inte lita enbart
              på ett eller två transportslag. Vi behöver nyttja alla transportslag.
              Ett transportslagsövergripande synsätt där varje transportslag
              ska vara ett komplement i en väl fungerande transportkedja från
              skogsavverkningsplatsen till hamnen, från sommarstugan till kontoret
              på Kungsgatan eller från fiskeläget till butiken är en viktig
              komponent för att säkra detta.
            </seg>
          </u>
          <u>
            <seg>
              Många resor och transporter börjar på en enskild väg eller kommunal
              gata med cykel, promenad, bil eller lastbil och fortsätter kanske
              på X 2000 eller ut på godspendeln till Göteborgs hamn för avslutas
              med flyg eller båt. Det handlar om skogsråvarans väg genom Sverige,
              det handlar om den svenska malmen och det handlar om möjligheter
              att utveckla turistbranschen i hela landet. Det handlar om att
              pendlaren som ska till och från jobben ska kunna känna tillit
              till transporterna. Byten mellan transportslag ska underlättas
              exempelvis via effektiva kombiterminaler, attraktiva resecenter
              och användandet av modern IT.
            </seg>
          </u>
          <u>
            <seg>
              Tillsammans kommer det här att ge ett transportsystem som är
              miljöanpassat och ger lägre kostnader och därmed ytterligare bidrar
              till Sveriges goda konkurrenskraft genom att hela resan blir effektiv.
            </seg>
          </u>
          <u>
            <seg>
              Fru talman! Det är oerhört viktigt att vi ser vilka möjligheter
              vi har att förenkla vardagen för alla dem som använder transporterna,
              företagaren, pendlaren, studenten och turisten. Regeringen sätter
              nu resenären och godstransporterna i centrum. Vi åtgår ifrån användarens
              behov. Därför får inte administrativa eller geografiska gränser
              bli ett hinder för den här utvecklingen.
            </seg>
          </u>
          <u>
            <seg>
              En utvecklad dialog mellan de olika trafikslagen, väg, järnväg,
              flyg och sjöfart, är avgörande för att skapa framtidens smarta
              kommunikationer. Det ökade regionala inflytandet och medansvaret
              kommer att vara avgörande för att göra rätt saker och ha fokus
              på användarna. Det är här vi knyter ihop de nationella investeringarna
              i vägar och järnvägar med lokalt ansvar för cykelbanor, parkeringar
              och en trygg och säker kollektivtrafik med smarta bytespunkter.
              Det är ett ansvar som utgår ifrån vad regionens medborgare behöver
              och där näringslivet tar en aktiv roll i dialogen.
            </seg>
          </u>
          <u>
            <seg>
              Det är på regional och lokal nivå som kunskapen finns när det
              gäller flaskhalsar och andra brister in infrastrukturen. Det är
              också på den nivån som ansvaret för kollektivtrafiken ligger av
              den anledningen att man har kunskap om människors ändrade och
              olika rörelsemönster. Därför finns också lösningar och prioriteringar
              tillsammans med den regionala nivån. Det är därför vi också skapar
              förutsättningar för medfinansiering i syfte att göra rätt prioriteringar.
            </seg>
          </u>
          <u>
            <seg>
              Fru talman! Alliansregeringen har i propositionen till riksdagen
              föreslagit nya planeringsramar för åtgärder i infrastrukturen
              för nästa planperiod, mellan åren 2010 och 2021, med sammanlagt
              417 miljarder kronor. 200 miljarder kronor har avsatts för drift
              och underhåll inklusive medel för enskilda vägar som får stora
              tillskott. Resterande del ska avsättas för nya investeringar i
              syfte att vidareutveckla transportsystemet för att just underlätta
              för oss alla som nyttjar transporter.
            </seg>
          </u>
          <u>
            <seg>
              Det här är rejäla resursförstärkningar med riktiga pengar. Till
              skillnad från den förra socialdemokratiska regeringen som presenterade
              planeringsramar som var underfinansierade eller, som man till
              och med skrev, ofinansierade med över 65 miljarder kronor är de
              här ramarna solitt finansierade. Regeringen har prioriterat att
              föreslå en realistisk planeringsram. Det här är en grundförutsättning
              för att fortsätta arbetet med planeringen och stärka förtroendet
              för staten som part när det gäller infrastrukturinvesteringar.
              En realistisk ram stärker väsentligt förutsättningarna för att
              de angelägna åtgärder som prioriteras av regionerna och trafikverken
              i åtgärdsplanen verkligen kan genomföras.
            </seg>
          </u>
          <u>
            <seg>
              Det är också avgörande att vi nu vidtar åtgärder för att få mer
              infrastruktur, det vill säga fler resor och fler transporter för
              varje statlig krona. Det handlar om förbättrad ekonomisk styrning,
              och det handlar om kostnadskontroll i stora projekt.
            </seg>
          </u>
          <u>
            <seg>
              Statens agerande som beställare och hur staten är organiserad
              är också viktigt att identifiera. Hela planeringsprocessen ska
              också ses över i syfte att minska tiden för genomförande. Vi vet
              att tid är pengar.
            </seg>
          </u>
          <u>
            <seg>
              Fru talman! Sjöfarten hanterar över 90 procent av all svensk
              export och import mätt i vikt. Det innebär att de flesta varor
              på väg till eller från Sverige transporteras med fartyg, vilket
              gör att sjöfartens roll för det svenska välståndet förmodligen
              inte kan överdrivas. Det är ett mycket effektivt transportslag,
              både ekonomiskt och miljömässigt. Men det finns naturligtvis fortfarande
              saker att göra även här vad gäller miljöåtagande.
            </seg>
          </u>
          <u>
            <seg>
              För att ytterligare förbättra svensk konkurrenskraft, handel
              och företagsvillkor är det viktigt att landinfrastrukturen kring
              landets hamnar håller bra kvalitet. Det är viktigt med ett transportslagsövergripande
              synsätt så att gods och passagerare enkelt kan passera landets
              hamnar eller hitta effektiva kombiterminaler där man klarar av
              olika transportslag. Här har vi två utredningar, Kombiterminalutredningen
              och Hamnutredningen, som ligger till grund för det arbete som
              nu kommer att påbörjas i verken, ute i regionerna och på länsstyrelser.
            </seg>
          </u>
          <u>
            <seg>
              Den internationella finanskrisen och lågkonjunkturen slår mot
              Sverige, och regeringens ekonomiska prognos förutspår negativ
              tillväxt nästa år. I ett sådant läge är det viktigt att göra investeringar
              i infrastruktur som kan starta här och nu. Det betyder jobb i
              nuläget men också jobb med bättre konkurrensfördelar lite längre
              fram. Därför görs tjälsäkring och bärighetsåtgärder för industrins
              transporter. Flaskhalsar byggs bort, och åtgärder för ökad punktlighet
              i städernas spårbundna kollektiv görs. Det gör skillnad här och
              nu. Den närtidssatsning tillsammans med 1 miljard i extra satsning
              på drift och underhåll av vägar och järnvägar som presenterades
              för en vecka sedan lägger också en stabil grund för den långsiktiga
              planeringen.
            </seg>
          </u>
          <u>
            <seg>
              Fru talman! Det är oerhört intressant att höra den socialistiska
              oppositionens synpunkter på infrastrukturpropositionen. Det är
              med intresse jag lyssnar på Ibrahim Baylan, som ska bygga ut E
              22. Jag bara undrar: Tillsammans med vem? Är det återigen ett
              löfte att bygga E 22 där någon annan bestämmer, så att man återigen
              ska börja flytta pengar runt i Sverige för att få det hela att
              gå ihop?
            </seg>
          </u>
          <u>
            <seg>
              Fru talman! Eftersom infrastruktur handlar om långsiktiga planer
              och investeringar är det naturligtvis viktigt att veta om det
              finns ett oppositionsalternativ och i så fall hur det ser ut,
              i synnerhet eftersom Socialdemokraterna och de dåvarande stödpartierna
              förra gången lämnade ifrån sig ett underhållsberg och en mängd
              angelägna men ofinansierade infrastrukturprojekt. Jag fann många
              kvarglömda spadtagsceremonier runt omkring i landet.
            </seg>
          </u>
          <u>
            <seg>
              Fru talman! Det är på grund av detta naturligtvis inte möjligt
              att åtgärda allt på en gång. Men den proposition som regeringen
              nu lagt fram skapar förutsättningar för att utveckla och förbättra
              transportsystemet till fördel för människor och näringsliv i alla
              delar av landet.
            </seg>
          </u>
          <u>
            <seg>
              Man ska se infrastrukturpropositionen som en del av ett stort
              reformarbete för hela transportpolitiken, och beslutet är grunden
              för att kommande planering ska kunna ske samlat och för att ge
              redskap och möjlighet att skapa en smart och effektiv transportsektor
              med ökat miljöansvar. Det gör vi genom åtgärder inom främst följande
              tre utvecklingsområden: infrastruktur, regelverk samt tillsyn
              och kontroll.
            </seg>
          </u>
          <u>
            <seg>
              Fru talman! Därför görs en rejäl närtidssatsning i nästa års
              budgetproposition för att vi så snabbt som möjligt ska kunna lösa
              de mest akuta bristerna i infrastrukturen.
            </seg>
          </u>
          <u>
            <seg>
              Därför inrättas Transportstyrelsen vid årsskiftet. Transportstyrelsen
              utgör ett första steg i riktning mot myndigheter med ett transportslagsövergripande
              perspektiv. Jag har stora förhoppningar om att detta ska visa
              sig leda till att de olika transportslagen ska kunna lära av varandra
              och att tillsynsverksamheten ska kunna effektiviseras.
            </seg>
          </u>
          <u>
            <seg>
              Därför startar bolagen Vectura och Svevia sin verksamhet vid
              årsskiftet, vilket kommer att öka produktiviteten och förbättra
              konkurrensen på marknaden för väg- och järnvägsområdet.
            </seg>
          </u>
          <u>
            <seg>
              Därför utreds nu trafikverkens kvarvarande verksamhet i syfte
              att pröva det offentliga åtagandet och att skapa en ändamålsenlig
              och effektiv organisation för statens uppgifter inom transportområdet.
              Ledordet för utredningen är transportslagsövergripande.
            </seg>
          </u>
          <u>
            <seg>
              Fru talman! Därför tillsätter också regeringen i dag en utredning
              för att titta vidare på förutsättningar och finansiering av höghastighetsbanor
              i Sverige.
            </seg>
          </u>
          <u>
            <seg>
              Därför tänker regeringen också lägga fram förslag om konkurrens
              på spår i syfte att resenärernas och samhällets nytta ska öka
              genom ökad valfrihet, prisvärda resor och ett ökat utbud. Trafik
              som kan utföras på kommersiella villkor ska utgöra basen för trafikförsörjningen.
            </seg>
          </u>
          <u>
            <seg>
              Därför har också regeringen tillsatt en utredning som ska se
              över vår 30 år gamla kollektivtrafiklagstiftning i syfte att formulera
              en ny reglering av den lokala och regionala kollektivtrafiken
              med just resenären i fokus. Också inom kollektivtrafiken bör vi
              se våra olika trafikslag som en helhet. Det ökade kollektiva resandet,
              som bör öka ytterligare, sätter också större fokus på en trafikslagsövergripande
              samordning av kollektivtrafiken. Resenären ska enkelt kunna byta
              både län och färdmedel så att hela resan fungerar. Därför har
              också regeringen gett kollektivtrafikhuvudmännen både i söder
              och i norr möjlighet att utveckla just kollektivtrafiken över
              länsgränserna.
            </seg>
          </u>
          <u>
            <seg>
              Därför förbereder regeringen ett arbete för att i bred politisk
              dialog effektivisera planeringsprocesserna när det gäller byggande
              av vägar och järnvägar.
            </seg>
          </u>
          <u>
            <seg>
              Vi ser också över statens ansvar för flyget. För att det ska
              vara möjligt att leva och driva företag i hela vårt land är goda
              förutsättningar för flyget mycket viktigt. För de flygplatser
              som staten inte bör ha ansvar för bör i stället ansvaret föras
              över till en regional nivå. Vi har goda exempel på detta. Halmstad,
              Kalmar och Norrköping hade statliga flygplatser som fördes över
              till kommunal regi, och dessa har givits en tydlig regional och
              lokal förankring, där även det lokala näringslivet fått en viktig
              roll. De statliga driftsbidragen förs samtidigt över till den
              regionala potten. Detta gör att man på regional nivå får göra
              prioriteringarna. Är det flygplatsen man vill satsa på, eller
              är det annat man vill lägga pengarna på, eller stärka infrastrukturen
              till och från flygplatsen?
            </seg>
          </u>
          <u>
            <seg>
              Fru talman! Så snart riksdagen har fattat beslut kommer direktiv
              att ges till Vägverket, Banverket, Sjöfartsverket och Luftfartsverket
              eller i det sammanhanget så småningom Transportstyrelsen att upprätta
              ett gemensamt förslag till en nationell trafikslagsövergripande
              plan för transportsystemet mellan 2010 och 2021.
            </seg>
          </u>
          <u>
            <seg>
              För Skåne och Västra Götaland kommer ett antal länsstyrelser
              och kommunala samverkansorgan att ges i uppdrag att upprätta förslag
              till transportslagsövergripande länsplaner för den regionala transportinfrastrukturen,
              allt i syfte att skapa bra förutsättningar för framtidens resor
              och transporter.
            </seg>
          </u>
          <note type="speaker">
            Anf. 103 IBRAHIM BAYLAN (s) replik:
          </note>
          <u>
            <seg>
              Fru talman! Åsa Torstensson ska inte kasta sten i glashus när
              hon ondgör sig över att vi inte har presenterat en gemensam motion
              på detta område. Under de tolv år som Åsa Torstensson var i opposition
              tillsammans med de andra i de fyra borgerliga partierna lyckades
              de inte heller leverera något. Det är precis som det har varit
              tidigare, det vill säga att man här försöker berätta vad respektive
              parti står för.
            </seg>
          </u>
          <u>
            <seg>
              Jag skulle vilja uppehålla mig vid en fråga till Åsa Torstensson,
              en fråga som hon inte själv berörde men där hon tidigare har varit
              tydligare. Det gäller frågan om finansieringen av infrastruktur.
              Åsa Torstensson som företrädare för regeringen har vid tidigare
              tillfällen uttryckt att hon har förväntningar på en medfinansiering
              utöver den statliga ramen på 3035 miljarder för infrastrukturen
              under de år som vi nu diskuterar. Jag skulle vilja veta hur hon
              resonerar. Vi befinner oss ändå i ett läge då varje prognos som
              kommer från Sveriges Kommuner och Landsting vittnar om allt större
              svårigheter att finansiera en god skola, en god äldreomsorg, en
              bra förskola och en bra sjukvård. Är det rimligt, Åsa Torstensson,
              att ställa betong, stål och asfalt mot fler lärare i skolan eller
              i förskolan eller för den delen mot fler läkare, sjuksköterskor
              eller undersköterskor i sjukvården? Åsa Torstensson, är det realistiskt,
              i ett läge då kommunerna har allt svårare att finansiera denna
              kärnverksamhet, att tro att de också skulle bidra med mångmiljardbelopp
              till den statliga infrastrukturen? Jag skulle gärna vilja höra
              hur realistiskt Åsa Torstensson anser att det är och om det är
              bra om hon via detta mer eller mindre tvingar kommunerna att göra
              nedskärningar i välfärden.
            </seg>
          </u>
          <note type="speaker">
            Anf. 104 Statsrådet ÅSA TORSTENSSON (c) replik:
          </note>
          <u>
            <seg>
              Fru talman! Det är en oerhört viktig fråga som Ibrahim Baylan
              ställer. Jag har full förståelse för den oro som allmänt finns
              för statens finanser, för kommunernas finanser och för landstingens
              finanser när det gäller vad som ska prioriteras framöver.
            </seg>
          </u>
          <u>
            <seg>
              När jag anger 30 miljarder är det 30 miljarder inte utifrån förväntningar
              utan utifrån det som i dagsläget är identifierat från olika regioner
              som kanske redan har lagt in ett antal miljarder. Det är olika
              kommuner som har tagit initiativ till att kunna gå över till brukaravgifter
              alltså att man betalar när man åker över en bro eller genom en
              tunnel. Det är precis den del av finansieringen som gäller i Göteborg,
              Sundsvall och Motala.
            </seg>
          </u>
          <u>
            <seg>
              I dag hade vi ett mycket positivt möte med företrädare för Mälardalsregionen,
              Sörmland och Östergötland och knöt ihop ett avtal med anledning
              av medfinansiering av Citybanan. Detta gjordes naturligtvis med
              mycket stor medvetenhet om de olika aktörernas roll i detta men
              allt i syfte att stärka deras egen arbetsmarknadsregion. Jag är
              helt säker på att kommunerna kommer att vara aktiva utifrån att
              de mycket självständigt har gjort egna värderingar som visar att
              de får ut ett mervärde till gagn för sina kommuninvånare och till
              gagn för företagen och så vidare.
            </seg>
          </u>
          <u>
            <seg>
              Jag ska upprepa det som också står i infrastrukturpropositionen.
              Det är statens roll att finansiera infrastruktur i detta land,
              och det är dessa ramar som vi diskuterar i dag. Däremot har vi
              så här långt ungefär ytterligare 30 miljarder, och det handlar
              om medaktörer med annan finansiering.
            </seg>
          </u>
          <note type="speaker">
            Anf. 105 IBRAHIM BAYLAN (s) replik:
          </note>
          <u>
            <seg>
              Fru talman! Det ska alltså tas ut avgifter från brukarna. Då
              är min fråga: Exakt hur stor andel, hur många miljarder, av dessa
              30 miljarder räknar infrastrukturministern med ska komma direkt
              från kommuner och landsting?
            </seg>
          </u>
          <u>
            <seg>
              Sveriges Kommuner och Landsting lämnade i början av veckan en
              begäran till regeringen om ett extra anslag på 8 miljarder under
              de kommande åren för att inte tvingas säga upp folk som vi vet
              behövs i sjukvården, i äldreomsorgen och i förskolan. Är det rimligt
              att i samma andetag lämna förslag till riksdagen som antagligen
              kommer att klubbas igenom i morgon bitti eftersom ni har majoritet?
              Är det rimligt att man samtidigt som kommunerna kräver ökade statsbidrag
              för att upprätthålla kvaliteten i välfärden för att inte behöva
              säga upp människor ställer krav på dem att de ska gå in och finansiera
              statlig infrastruktur? Är det realistiskt? Är det rimligt? Vi
              är väldigt tydliga för vår del. Detta är inte realistiskt, det
              är inte rimligt, och det är definitivt inte bra.
            </seg>
          </u>
          <u>
            <seg>
              Men jag skulle vilja höra från Åsa Torstensson hur stor andel
              av dessa 30 miljarder som hon räknar med ska vara direktfinansiering.
            </seg>
          </u>
          <u>
            <seg>
              Fru talman! Jag avslutar med att yrka bifall till Socialdemokraternas
              reservation 4.
            </seg>
          </u>
          <u>
            <seg>
              Eftersom detta är mitt sista inlägg under denna debatt ska jag
              passa på att önska kansliet, talmännen, alla ledamöter från trafikutskottet,
              trafikutskottets kansli och till och med statsrådet fru Torstensson,
              när hon har svarat på min fråga, god jul och gott nytt år.
            </seg>
          </u>
          <note type="speaker">
            Anf. 106 Statsrådet ÅSA TORSTENSSON (c) replik:
          </note>
          <u>
            <seg>
              Fru talman! Jag kommer inte att hugga någonting i sten, Ibrahim
              Baylan, eftersom jag är mycket medveten om den oro som du beskriver.
              Under de närmaste åren kommer det att finnas ett oerhört stort
              tillflöde av nya medaktörer för medfinansiering. Detta är en plan
              som sträcker sig till 2021. Vi ska ha en öppen dialog om möjligheter
              till medfinansiering, där kommunerna, precis som man sade i Umeå,
              genom en regional delaktighet mycket tydligt kan genomlysa prioriteringar,
              kostnader och så vidare. Då ser de också ett mervärde i att kanske
              göra något lite extra som inte hade skett genom ordinarie nationell
              prioritering. Då ser de också hur deras egna pengar eller initiativ
              spelar roll.
            </seg>
          </u>
          <u>
            <seg>
              Jag kan inte exakt ange fördelningen när det gäller till exempel
              medfinansiering med brukaravgifter. Det finns inte någon fastställd
              nivå, utan det pågår nu ett arbete i fråga om vilka avgifter som
              ska läggas på trafikanterna i form av broavgifter eller tunnelavgifter.
              Men det pågår nu ett arbete om den exakta fördelningen. Men i
              runda slängar är det 30 miljarder som vi talar om så här långt.
              Bara i dag handlade det om en medfinansiering på 2 miljarder för
              Citybanan.
            </seg>
          </u>
          <note>
            Slutligen: God jul!
          </note>
          <note type="speaker">
            Anf. 107 KARIN SVENSSON SMITH (mp) replik:
          </note>
          <u>
            <seg>
              Fru talman! Åsa Torstensson använde Halmstad som ett bra exempel
              på när kommunen tar över ansvaret från staten när det gäller flygplatser.
              Jag tyckte att det var jätteintressant. Jag undrar om Åsa Torstensson
              har sett Kalla fakta om hur det gick till. Man slog ihop flygplatsen
              med bostadsbolaget, höjde hyrorna i det kommunala bostadsbeståndet
              för att finansiera underskottet på flygplatsen. Är det ett bra
              exempel? Ska andra kommuner göra likadant? Jag tror inte att hyresgästerna
              tycker att det är ett bra exempel i alla fall.
            </seg>
          </u>
          <u>
            <seg>
              Jag har en annan kommentar. Åsa Torstensson nämnde älvförbindelsen
              och motiverade att ni hade er presskonferens om närtidssatsningen
              där.
            </seg>
          </u>
          <u>
            <seg>
              Men känner Åsa Torstensson till den plan som Göteborgs Hamn har
              om att maximalt hälften av deras nytillkommande gods ska gå på
              lastbil? De vill ha en utbyggnad av Hamnbanan för att slippa mer
              lastbilstrafik i Göteborg och för att det gods som de hanterar
              inte ska åsamka vare sig miljön eller klimatet någon skada.
            </seg>
          </u>
          <u>
            <seg>
              Jag tänker övergå till min egentliga fråga, samma fråga som jag
              ställde i måndags. Jag har läst protokollet och försökt förstå,
              men jag begriper inte. När ni hade möte med transportministrarna
              förra tisdagen, var det så att Sverige blockerade för Danmarks
              möjligheter att införa kilometerskatt på lastbilar genom trängselkomponenten?
              Kilometerskatten är ju en del av fyrstegsprincipen, som handlar
              om att man med andra åtgärder än utbyggnad av infrastruktur kan
              åtgärda problem. Man kan få smarta kombinationer av väg, järnväg
              och sjöfart genom att låta lastbilstrafiken bli dyrare. Var det
              så att Sverige blockerade för Danmarks möjligheter att införa
              kilometerskatt på lastbilarna?
            </seg>
          </u>
          <note type="speaker">
            Anf. 108 Statsrådet ÅSA TORSTENSSON (c) replik:
          </note>
          <u>
            <seg>
              Herr talman! Nu är vi där igen. Snabbt lämnar Karin Svensson
              Smith Sverige. Man är inte överens i den samlade socialistiska
              oppositionen, utan nu måste man göra ett EU-angrepp.
            </seg>
          </u>
          <u>
            <seg>
              Det fanns ingen beslutspunkt om Eurovinjettsystemet som är kopplat
              till kilometerskatt. Det jag beskrev i trafikutskottet likaväl
              som i EU-nämnden var att vi har betänkligheter inför detta Eurovinjettsystem
              utifrån att det handlar om öronmärkning av pengarna, och det ifrågasätter
              vi starkt. Varje nation ska ha ansvar att göra sina egna prioriteringar.
              Det andra är att det är en felaktig rättslig grund. Man vill att
              transportministrarna ska ta detta beslut med kvalificerad majoritet
              i stället för finansministrarna med enhällighet. Alltså var det
              ingen beslutspunkt.
            </seg>
          </u>
          <u>
            <seg>
              Det fanns heller ingen diskussion om vilka blockeringsmöjligheter
              som fanns. Kilometerskatten kan Sverige eller Danmark utifrån
              ett nationellt perspektiv välja att fatta beslut om oberoende
              av Eurovinjettsystemet. Det sambandet behöver inte finnas. Väljer
              Danmark att fortsätta att vara med i Eurovinjettsystemet kan det
              finnas begränsningar, men man kan också gå ur Eurovinjettsystemet
              eftersom Eurovinjettsystemet är frivilligt. Däremot passade jag
              på att få lite information om hur danskarna hade resonerat när
              de väljer att kraftigt sänka fordonsskatten, så att det blir billigare
              att köpa bil, och lägga avgift på alla vägar. Det är intressant
              ur ett svenskt perspektiv.
            </seg>
          </u>
          <note type="speaker">
            Anf. 109 KARIN SVENSSON SMITH (mp) replik:
          </note>
          <u>
            <seg>
              Herr talman! I de handlingar som Åsa Torstensson lämnade i trafikutskottet
              står det att det inte var ett självändamål med en uppgörelse om
              detta. En uppgörelse ska endast ske om den inte diskriminerar
              den tunga trafiken. Detta var regeringens övervägande. Jag förutsätter
              att du framförde det på mötet. Vad menar du med inte diskriminerar
              den tunga trafiken? Det är nog inte den tunga trafiken på spår
              eller sjöfart som du avser att inte diskriminera, utan det är
              på väg. Då blir det detsamma som att den blir förmånligare behandlad.
            </seg>
          </u>
          <u>
            <seg>
              Jag vet att huvudmotivet för den danska regeringen och danska
              Folketinget handlar om att det kommer att ha ett klimatmöte i
              december nästa år. De vill vidta effektiva åtgärder för att bygga
              en infrastruktur för klimatsmarta transporter, som vid sidan av
              ekonomiska styrmedel är de mesta effektiva när det gäller att
              framföra transporter utan onödig klimatpåverkan.
            </seg>
          </u>
          <u>
            <seg>
              I Vägverkets EET-strategi är kilometerskatten central. I Klimatberedningen
              enades sju partier, det vill säga alla, om att införande av kilometerskatt
              på lastbilar är en förutsättning för att man ska nå klimatmålen.
              Det här är förvisso någonting som jag antar kommer i klimatpropositionen,
              men jag antar att man har frågat statsrådet Åsa Torstensson innan.
              Därför kan det vara intressant för oss att få besked. Du har berättat
              bara om invändningar mot skatten. Är statsrådet för att använda
              sig av en kilometerskatt ja eller nej?
            </seg>
          </u>
          <note type="speaker">
            Anf. 110 Statsrådet ÅSA TORSTENSSON (c) replik:
          </note>
          <u>
            <seg>
              Herr talman! Det är oerhört intressant. Vi diskuterar infrastrukturplaner
              för de kommande tio tolv åren, och en i den socialistiska oppositionen
              vägrar att ta en diskussion om den nationella planeringen. Men
              jag tar gärna en diskussion om EU-direktivet om talmannen godkänner
              det.
            </seg>
          </u>
          <u>
            <seg>
              Jag sade mycket tydligt att det inte var något självändamål av
              den anledningen att vi är med i Eurovinjettsystemet som vi tycker
              i princip fungerar helt okej. Därför finner vi inte något självändamål
              i att gå vidare med en översyn, en förändring, av Eurovinjettsystemet,
              om det inte blir bättre. Det finns också en trängselfaktor i det
              förslag som något av länderna hade. Det förändrar i sig inte trängselsituationen
              utan blir enbart en fiskal sak. Man får alltså en intäkt på den
              nationella sidan. Man behöver inte vidta en enda åtgärd för att
              förändra trängselsituationen.
            </seg>
          </u>
          <u>
            <seg>
              I det sammanhanget lade man trängselskatt bara på lastbil, inte
              någonting på lätt lastbil eller på bilar. Det fanns inget villkor
              för att skapa mindre trängsel. Det var bara en faktor som skapade
              intäkt på den nationella nivån. Det ska ses tillsammans med viljan
              att öronmärka detta till infrastruktur på ett sätt som Sverige
              inte är intresserat av. Vi tycker att vi ska bestämma över våra
              egna intäkter, inte EU, i det sammanhanget.
            </seg>
          </u>
          <note type="speaker">
            Anf. 111 TALMANNEN:
          </note>
          <u>
            <seg>
              Jag kan förtydliga att replikerna här ligger i den absoluta utkanten
              av vad som betänkandet kan anses innehålla. Men vi brukar tillåta
              det så länge det åtminstone finns bäring på betänkandet. Vi gör
              det för att inte få för snäva debatter i kammaren.
            </seg>
          </u>
          <note type="speaker">
            Anf. 112 PETER PEDERSEN (v) replik:
          </note>
          <u>
            <seg>
              Herr talman! Jag vill börja med att önska alla en riktigt god
              jul så att jag inte glömmer det.
            </seg>
          </u>
          <u>
            <seg>
              Jag ska inte vara dålig på att infria mitt löfte från i måndags.
              Så länge Åsa Torstensson väljer att kalla oss för socialistopposition
              kommer jag att kalla er för högerregeringen. Jag ska göra högerregeringen
              nöjd med att hålla mig till nationell basis. Jag vill ha ett tydligt
              svar på frågan: Är det inte något verklighetsfrämmande att skriva,
              som i utskottsbetänkandet, att regeringen ska bjuda in olika intressenter
              att vara med och bidra till att bekosta olika investeringar och
              därmed påverka utformningen av dem, sett till vad vi håller på
              med? Det är omvänd OPS, att vi från det offentliga måste pumpa
              in pengar i systemet för att det ska funka. Vilka pratar vi om?
              Vilka intressenter är det som ska stå beredda att pumpa in pengar
              i investeringar, om inte det är landsting och kommuner? Eller
              är det Volvo som ska betala någon väg, eller ska Göteborgs hamn
              betala hamnbanan? Hur är det tänkt? Framför allt: Varför är det
              bättre om andra lånefinansierar en viktig infrastruktur än att
              vi tar beslut om det i Sveriges riksdag? Jag har inte fått något
              svar på det fortfarande.
            </seg>
          </u>
          <u>
            <seg>
              Nästa fråga: Varför kan högerregeringen inte peka ut strategiska
              hamnar och strategiska kombiterminaler utifrån de utredningar
              som finns? Däremot kan ni peka ut strategiska flygplatser. Förut
              kunde ni peka ut Bromma flygplats som speciellt strategisk.
            </seg>
          </u>
          <u>
            <seg>
              Tredje frågan: På vilket sätt ökar framkomligheten på ett spår
              som har kapacitetsproblem bara för att man sätter in två eller
              tio tågoperatörer till som kan konkurrera om spåret? Kan vi få
              en förklaring på det? Ser ni inte en risk att sådant faktiskt
              kan hota interregional tågtrafik och därmed göra att fler väljer
              att ta flyget från Göteborg till Stockholm? Är det i så fall en
              bra åtgärd ur klimatsynpunkt?
            </seg>
          </u>
          <note type="speaker">
            Anf. 113 Statsrådet ÅSA TORSTENSSON (c) replik:
          </note>
          <u>
            <seg>
              Herr talman! Peter Pedersen verkar inte må illa av att jag säger
              socialistopposition, medan andra uppenbarligen gör det.
            </seg>
          </u>
          <u>
            <seg>
              Det viktiga är att vi skapar förutsättningar för en mycket tydlig
              regional relation. Det är ingången till att vi ska få tilltro
              till varandra, olika parter emellan. Medfinansieringen är en möjlighet
              när kommunerna gör sin egen värdering. Det finns ett mervärde
              i att göra en investering. Det kan vara en prioritering av en
              investering som samhällsekonomiskt kanske inte skulle prioriteras.
            </seg>
          </u>
          <u>
            <seg>
              Medfinansiering är i det här sammanhanget ett brett perspektiv
              med en stor del av brukaravgifter i dagsläget. Kommunerna har
              just tagit initiativ till detta. Det var det som var en del av
              deras uppvaktning när de ville gå vidare med en viss del kommunal
              finansiering, men de lyfte också upp till debatt att ha brukaravgifter.
            </seg>
          </u>
          <u>
            <seg>
              Hamnar är kommunala. En stor del av de flygplatser jag pratar
              om är statliga. Alltså gör vi nya strukturer för statens ansvar
              vad gäller en basinfrastruktur. Däremot skapar vi förutsättningar
              för att flygplatser ska finnas med i en transportslagsövergripande
              planering på länsnivå eller på regional nivå, var man nu hör hemma
              någonstans. Därav två helt vitt skilda ingångar.
            </seg>
          </u>
          <u>
            <seg>
              Återigen: Hamnutredningen är en bra utredning. Det är därför
              den till så stor del ligger som underlag i infrastrukturpropositionen
              och nu går ut till regionerna som underlag.
            </seg>
          </u>
          <note type="speaker">
            Anf. 114 PETER PEDERSEN (v) replik:
          </note>
          <u>
            <seg>
              Herr talman! Trots ett visst tidsöverdrag från infrastrukturministern
              fick jag inte speciellt mycket svar.
            </seg>
          </u>
          <u>
            <seg>
              Jag ska alltså tolka det som det står här, att ni ska bjuda in
              olika intressenter att vara med och bidra till och bekosta olika
              investeringar. Då menar ni att vägtrafikanterna ska jubla och
              applådera för att de får betala brukaravgifter för att köra över
              en bro. Det är alltså det ni menar och ingenting annat. Det var
              intressant att höra.
            </seg>
          </u>
          <u>
            <seg>
              Jag har inte träffat någon av dem som ska vara med och medfinansiera
              Citybanan som jublar och applåderar, utan de ser det som ett nödvändigt
              ont. Då säger ni att om de inte vill vara med och medfinansiera
              har det inte någon betydelse, för det handlar inte om att gå före
              i kön. Då kan ni ju skicka ut budskapet till alla kommun- och
              landstingspolitiker: Vägra att vara med och medfinansiera! Vi
              kommer att bygga de här viktiga grejerna ändå. Det är ungefär
              vad ni säger, för det bara på marginalen, som grädde på moset,
              som kommuner och landsting ska vara med och betala. Så uppfattar
              inte de som sitter och beslutar i kommuner och landsting det hela
              och inte heller Sveriges Kommuner och Landsting.
            </seg>
          </u>
          <u>
            <seg>
              Ni gör en stor grej av att ni skulle vara så mycket mer trovärdiga
              i er finansiering av satsningar i framtiden. På s. 51 i betänkandet
              framgår det tydligt att det enda ni egentligen klarar av är att
              visa på att det finns en samklang mellan planeringsramen och anslagshöjningarna
              för år 2009. Det är bara att läsa innantill på s. 51. Men ni försöker
              ge sken av att ni har säkerställt finansieringen av varje satsning
              på väg, järnväg, flygplatser, hamnar, kombiterminaler och vad
              det kan vara fram till 2021. Har ni då hittat på några egna budgetregler?
              Eller är det inte så att vi fastställer budgeten varje år här
              i riksdagen? Det har vi gjort under lång tid och kommer att göra
              det i framtiden. Är ert system något nytt mot det som varit tidigare,
              eftersom ni hela tiden pratar om underfinansiering? Man finansierar
              det man ska göra varje år.
            </seg>
          </u>
          <u>
            <seg>
              Förklara gärna detta i sista repliken!
            </seg>
          </u>
          <note type="speaker">
            Anf. 115 Statsrådet ÅSA TORSTENSSON (c) replik:
          </note>
          <u>
            <seg>
              Herr talman! Peter Pedersen kan gå tillbaka till de egna propositionerna.
              I era egna underlag står det ofinansierat. I den första utgåvan
              av den ofinansierade propositionen stod det 56 miljarder. Det
              innebar att ni inte lade dit några pengar för att finansiera.
              I nästa proposition, som var en uppföljningsproposition, stod
              det 65 miljarder ofinansierade. Det var ert eget ordval som beskrev
              att ni inte hade bestämt hur det skulle finansieras och att ni
              inte hade finansierat det. Därför finns det naturligtvis ett underskott.
              Det får naturligtvis effekter på de ramar som vi nu fastställer.
              De kommer till viss del att också vara en del av finansieringen
              av projekt som inte tidigare har varit finansierade, naturligtvis
              av den anledningen att de har prioriterats en gång men inte är
              fullt finansierade. Jag kan som exempel ta väg E 45, som var ofinansierad
              trots att ni flyttade bort 13 olika projekt runt omkring i landet.
              Den här regeringen lägger in 700 miljoner extra till E 45 som
              riksdagen ska hantera, för det fattades pengar trots att 13 andra
              projekt fick stryka på foten, bland annat E 22 som Socialdemokraterna
              har sagt att man nu ska prioritera.
            </seg>
          </u>
          <u>
            <seg>
              Jag vill bara säga om detta med Banverket, som jag inte svarade
              på, kontra konkurrens på spåren att Banverket har ett ansvar.
              Det är att spåren ska fungera. Men om tågen inte fungerar är det
              SJ:s ansvar. Därför har Banverket fått nya resurser under hela
              min period just för att sköta underhållet bättre, så att det blir
              till gagn för människor som väljer att åka tåg och ska fortsätta
              att göra det.
            </seg>
          </u>
          <note type="speaker">
            Anf. 116 CLAES-GÖRAN BRANDIN (s):
          </note>
          <u>
            <seg>
              Herr talman! För tids vinnande ska jag bara hålla mig till hamnar
              och sjöfart.
            </seg>
          </u>
          <u>
            <seg>
              Regeringens besked, eller snarare avsaknad av besked, när det
              gäller hamnarna och sjöfarten är ytterligare ett sorgligt kapitel
              i berättelsen om regeringen som inte ville styra.
            </seg>
          </u>
          <u>
            <seg>
              I juni 2006 tillsatte den dåvarande socialdemokratiska regeringen
              en utredning med uppdrag att identifiera hamnar av särskilt stor
              betydelse för det svenska godstransportsystemet. De hamnar som
              pekades ut skulle ges prioritet från statens sida. Syftet med
              utredningen var utmärkt, att få en samlad syn på infrastrukturen
              till och från Sveriges mest strategiska hamnar. Detta är oerhört
              angeläget.
            </seg>
          </u>
          <u>
            <seg>
              Väl fungerande hamnar är helt avgörande för Sveriges internationella
              konkurrenskraft. Sverige är ett litet och mycket utrikeshandelsberoende
              land. Över 90 procent av Sveriges import och export går via sjöfart.
              Om det uppstår brister i hamnanläggningarna eller i den anslutande
              infrastrukturen till dessa anläggningar slår det hårt mot den
              svenska ekonomin.
            </seg>
          </u>
          <u>
            <seg>
              Utredaren Bengt-Ove Birgersson gjorde ett fantastiskt jobb. Regionala
              företrädare, näringslivsfolk och berörda myndigheter vittnar om
              en utredare som lyssnade, tog alla synpunkter i beaktande, lyssnade
              en gång till för att sedan skriva ihop ett förslag som i princip
              alla var nöjda med. Sällan har man sett en statlig utredning som
              fått så mycket beröm av remissinstanserna. Birgerssons utredning
              möttes bildligt talat av stående ovationer.
            </seg>
          </u>
          <u>
            <seg>
              Vad gör då regeringen med det utomordentliga beslutsunderlaget?
              Givetvis ingenting. På ännu en punkt vågar man inte ta ställning.
              Det tål att upprepas att detta inte duger. En regering måste ha
              kraften att prioritera. En regering måste ta ansvar.
            </seg>
          </u>
          <u>
            <seg>
              Det självklara hade varit att anamma Hamnstrategiutredningens
              slutsatser. I stället innehåller propositionen en lika lam som
              intetsägande formulering: En förbättrad infrastruktur till hamnarna
              är det mest centrala för det svenska transportsystemet och bör
              övervägas vid åtgärdsplanering. Vad innebär detta? Ska regeringen
              peka ut några få av de tio hamnar som Bengt-Ove Birgersson pekade
              ut? Vilka i så fall? Eller anser regeringen att man behöver utreda
              frågan igen? Det verkar ju vara populärt. Tror regeringen att
              man därigenom skulle få ett bättre beslutsunderlag än det som
              Bengt-Ove Birgersson redan tagit fram? Frågorna är många men svaren
              är väldigt få. Jag kan bara konstatera att hela havet stormar.
            </seg>
          </u>
          <u>
            <seg>
              Herr talman! Sjöfarten är ett miljövänligt transportalternativ.
              Vårt land, som har Europas längsta kuster, borde kunna utnyttja
              denna tillgång på ett bättre sätt.
            </seg>
          </u>
          <u>
            <seg>
              En betydelsefull del av gods som i dag släpas runt på våra vägar
              skulle i stället kunna ta sjövägen längs våra kuster samt i de
              större sjöarna och kanalsystemen. Det skulle gynna miljön och
              minska trängseln på vägarna. För att denna utveckling ska komma
              till stånd behöver Sjöfartsverkets prissättning när det gäller
              till exempel farleds-, fyr- och lotsavgifter ses över. När man
              lyssnar på branschfolk är det just detta som framkommer. Avgifterna
              ses som det avgörande hindret för att kunna konkurrera med vägtransporterna.
            </seg>
          </u>
          <u>
            <seg>
              Regeringen gör en annan tolkning. Man anser att det är en massa
              krångliga regler som ställer till det för företagen inom inrikessjöfarten.
              Det behöver inte vara en helt felaktig slutsats, men efter mina
              diskussioner med folk i branschen förstår jag att det inte i första
              hand är regelbördan utan Sjöfartsverkets avgifter som gör att
              sjöfarten har svårt att ta upp kampen med lastbilarna.
            </seg>
          </u>
          <u>
            <seg>
              Herr talman! För att utveckla inrikessjöfarten räcker det inte
              enbart att sänka avgifterna och minska regelbördan för rederiföretagen.
              Det behövs också investeringar i infrastrukturen på sjöfartsområdet.
              Det finns ett antal intressanta projekt som är värda att se närmare
              på. Ett sådant är en utbyggnad av slussen i Södertälje. Genom
              ökad kapacitet där skulle man ge sjöfarten i Mälardalen en ordentlig
              skjuts framåt.
            </seg>
          </u>
          <u>
            <seg>
              Den som letar i infrastrukturpropositionen efter liknande resonemang
              blir dock besviken. Det finns inga ambitioner att använda statliga
              medel för att stödja den gröna sjöfartens infrastruktur. Det är
              slående vilken passiv hållning regeringen har i frågan. Mönstret
              känns igen. Den här infrastrukturpropositionen är ett enda stort
              frågetecken.
            </seg>
          </u>
          <u>
            <seg>
              Herr talman! Så var det detta med tomten som Annelie Enochson
              tog upp. Jag önskar, Annelie, att tomten kunde komma med tonnageskatt
              i säcken. Jag skulle vara den förste att applådera det. Men, Annelie,
              det kommer ingen tonnageskatt denna jul heller. Du och jag får
              bli lika ledsna och besvikna som alla barn blir när de inte har
              fått den julklapp de ville ha. Det tror jag att vi får leva med,
              för jag kunde nästan läsa mig till i den tonnageskattedebatt som
              var i veckan att finansministern lade locket på i frågan.
            </seg>
          </u>
          <note>
            (Applåder)
          </note>
          <note type="speaker">
            Anf. 117 ANNELIE ENOCHSON (kd) replik:
          </note>
          <u>
            <seg>
              Herr talman! Den enhet som ni i dag visar genom att inte ta replik
              på oss, kommer ni att visa den också när älvförbindelsen i Göteborg
              ska byggas? Kommer Socialdemokraterna åter att vika sig för Miljöpartiet
              som man gjorde 2004 i enhetens namn? Dina och mina väljare i Göteborg
              vill nog gärna veta det eftersom du, Claes-Göran, är Socialdemokraternas
              representant för Göteborg i trafikutskottet.
            </seg>
          </u>
          <u>
            <seg>
              Min andra fråga gäller tonnageskatten. I tolv år satt ni vid
              makten. Under sex av de åren utredde ni tonnageskatten. Varför
              gjorde ni ingenting? Det hade aldrig blivit någon nettolönemodell
              om det inte hade tagits ett utskottsinitiativ. Det togs av borgarna
              i september 2000, så tack vare oss har vi en nettolönemodell.
            </seg>
          </u>
          <u>
            <seg>
              Som Claes-Göran säkert vet pågår det en finanskris i Sverige.
              Det gör att man på Finansdepartementet har ganska mycket att göra.
              Tonnageskatten ligger inte högst på listan, men den kommer säkert.
            </seg>
          </u>
          <u>
            <seg>
              Jag vill gärna ha svar på mina två frågor, tack.
            </seg>
          </u>
          <note type="speaker">
            Anf. 118 CLAES-GÖRAN BRANDIN (s) replik:
          </note>
          <u>
            <seg>
              Herr talman! Jag vet inte om jag får vara med och fatta beslut
              om älvförbindelsen, om vi ska göra det nu eller nästa mandatperiod.
              Du vet min inställning till älvförbindelsen, Annelie. Jag är helt
              på det klara med att vi måste ha en ny förbindelse över eller
              under älven i Göteborg. Jag är livrädd för det kaos som kommer
              att uppstå i Göteborg i sommar eller nästa sommar då man ska stänga
              ett av rören i Tingstadstunneln. Det är bara att konstatera: Vi
              måste ha en älvförbindelse.
            </seg>
          </u>
          <u>
            <seg>
              Förhoppningsvis får vi en socialdemokratisk regering efter nästa
              val. Jag hoppas att den kommer att prioritera älvförbindelsen.
              Vi har diskuterat detta och vi står för en älvförbindelse.
            </seg>
          </u>
          <u>
            <seg>
              Det är fult att ljuga i kammaren! Det var inte de borgerliga
              som genomförde nettomodellen. Ni hade en man som hette Tom Heyman,
              om det känns igen. Han var moderat. Han var totalt emot allt vad
              nettomodellen hette och allt vad stöd till sjöfarten hette. Han
              diskuterar detta på nätet nu. I dag fick han ganska hård pisk
              av Redareföreningen.
            </seg>
          </u>
          <u>
            <seg>
              Vi kan diskutera detta hur mycket som helst, men redarna i Göteborg
              vet vem det var som ställde upp för dem när det gällde nettomodellen.
              Det vet du också om, Annelie. Det var vi socialdemokrater som
              fick det stödet av redarna.
            </seg>
          </u>
          <note type="speaker">
            Anf. 119 ANNELIE ENOCHSON (kd) replik:
          </note>
          <u>
            <seg>
              Herr talman! Det här var intressant, för det Tom Heyman framför
              allt skrev om var tonnageskatten.
            </seg>
          </u>
          <u>
            <seg>
              Jag fick inget svar på varför ni inget gjorde under era tolv
              år. Det hände ju inte så mycket. Som vanligt när Claes-Göran talar
              låter det som i ordspråket: Tomma tunnor skramlar mest.
            </seg>
          </u>
          <u>
            <seg>
              Jag är precis lika otålig som Claes-Göran när det gäller tonnageskatten.
              Jag vill också gärna se den. Samtidigt är jag medveten om att
              Sverige har en finanskris och att Finansdepartementet jobbar dag
              och natt med den. Då ligger inte tonnageskatten högst på listan.
              Det respekterar jag.
            </seg>
          </u>
          <note type="speaker">
            Anf. 120 CLAES-GÖRAN BRANDIN (s) replik:
          </note>
          <u>
            <seg>
              Herr talman! Nu har vi fått ett nytt argument för varför vi inte
              har fått tonnageskatt. Det är finanskrisens fel. Men den kom för
              inte så länge sedan, och regeringen har haft tid på sig när det
              gäller den utredning som var klar. Säg i stället att utredningen
              inte var bra när det gällde tonnageskatten! Det skulle vara mer
              trovärdigt. Det är nämligen så att finansministern inte vill ha
              tonnageskatt. Så enkelt är det. Det säger alla i branschen. Det
              här är dessutom en fråga som man bara driver när man sitter i
              opposition.
            </seg>
          </u>
          <note type="speaker">
            Anf. 121 OSKAR ÖHOLM (m):
          </note>
          <u>
            <seg>
              Herr talman! Det har sagts mycket klokt och en hel del mindre
              klokt i debatten. Jag ser att det är många på talarlistan, så
              jag tänker inte förlänga debatten mer än nödvändigt. Det finns
              dock en del saker som är värda att poängtera och understryka ett
              par gånger till.
            </seg>
          </u>
          <u>
            <seg>
              Det vi talar om i dag är något som är mycket viktigt för många
              människor. Så är det ofta här i kammaren, men det finns tillfällen
              som i dag då vi diskuterar frågor som är själva förutsättningen
              för att allt annat ska fungera, för att vi ska få snurr på, eller
              i detta sammanhang kanske rull på, samhället. Att bygga vägar
              och järnvägar blir ett sätt att bygga förutsättningar för möten
              mellan människor och därigenom skapa tillväxt, företagande och
              framtidstro.
            </seg>
          </u>
          <u>
            <seg>
              Jag väljer medvetet att uttrycka mig med stora ord inte bara
              för att det roligare att tala om framtidstro än om till exempel
              tjälskador utan också för att jag tror att vi ibland behöver fundera
              på hur saker och ting hänger samman. Det är en sak att på allmänna
              plan diskutera ekonomiska ramar, planprocesser och andra spännande
              saker, men för de allra flesta handlar detta om frågor som är
              mycket mer vardagsnära än så. Man ställer sig frågan om bussen
              går i tid, om man kommer att fastna i köer på Essingeleden eller
              om man ska ta bil eller tåg. Det är den typ av diskussioner vi
              för med varandra till vardags var eviga dag.
            </seg>
          </u>
          <u>
            <seg>
              Det är, herr talman, nästan som med vädret. Ni vet hur det är.
              Man står i hissen på morgonen med någon man inte känner. Då kan
              man alltid prata om vädret. Det är något oförutsägbart som man
              inte kan påverka, och då finns det alltid åsikter och synpunkter.
            </seg>
          </u>
          <u>
            <seg>
              Det faktum att vi börjar diskutera trafikfrågor på samma sätt
              sätter ljuset på ett problem. När vi klagar på det grådaskiga
              vädret utanför Riksdagshuset och önskar att det vore solsken inser
              vi någonstans att det är något som vi inte kan påverka. Om det
              har blivit samma sak när vi diskuterar trafikfrågor, om vi tycker
              att det är något som är oöverblickbart som vi inte kan påverka
              och som är oförutsägbart även om vi i hemlighet drömmer om en
              förbifart eller vad det kan vara är det problematiskt.
            </seg>
          </u>
          <u>
            <seg>
              Det är samtidigt inte konstigt att det har blivit så här. Om
              man år efter år missar att göra de investeringar som behövs och
              tittar på när underhållsberg och flaskhalsar skapas blir det precis
              som med vädret något oförutsägbart som vi inte kan påverka. Det
              mest glädjande med den infrastrukturproposition som vi debatterar
              i dag är att vi tar ett steg bort från det synsättet dels genom
              att höja ambitionerna jämfört med tidigare år, dels genom att
              se till att det finns verklig finansiering för det vi lovar.
            </seg>
          </u>
          <u>
            <seg>
              Redan i den närtidssatsning som presenterades tidigare och diskuterades
              i måndags och vid andra tillfällen sätter vi ribban för detta
              genom att på bred front och i hela landet visa upp att vi sätter
              fart på en rad angelägna projekt.
            </seg>
          </u>
          <u>
            <seg>
              Till de satsningar som görs och som är större än tidigare kommer
              diskussionen om medfinansiering som har varit uppe i debatten.
              Det är ett sätt att finna nya vägar bokstavligt och bildligt talat.
              Satsningar på drift och underhåll är också viktiga att understryka
              med kraftigt höjda anslag både på väg- och järnvägssidan. Det
              är naturligtvis också viktigt för att man ska få ut så mycket
              som möjligt av de investeringar som görs och har gjorts.
            </seg>
          </u>
          <u>
            <seg>
              Allt detta är viktigt att poängtera och gå igenom. Många av mina
              allianskolleger har också gjort det vid många tillfällen, så jag
              ska inte dra det en gång till.
            </seg>
          </u>
          <u>
            <seg>
              Vi har i dag en infrastrukturproposition för debatt och beslut
              som innehåller högre ambitioner, höjda anslag, verklig finansiering
              och en anledning att ännu mer understryka den helhetssyn som vi
              pratar så mycket om men kanske inte kommer så långt med, i alla
              fall inte när det gäller diskussionerna.
            </seg>
          </u>
          <u>
            <seg>
              När vi diskuterar fastnar vi ofta på en fråga i taget. Det blir
              nästan alltid så i samhällsdebatten att det blir en konfliktyta
              i taget. Ska vi ha järnväg eller väg? Ska det vara anslag eller
              lån när vi finansierar? Ska det vara medfinansiering eller brukaravgifter?
              Ska det vara tåg eller bil, snabbtåg eller flygplan? Det är ständigt
              dessa konflikter som vi fastnar i.
            </seg>
          </u>
          <u>
            <seg>
              Politik handlar ju om att peka ut riktningen och kunna prioritera,
              men politik handlar lika ofta om att inse att det väldigt sällan
              är antingen eller. I politiken handlar det nästan alltid om att
              kunna göra flera saker samtidigt.
            </seg>
          </u>
          <u>
            <seg>
              Jag är glad och stolt över den här propositionen eftersom den
              förmår beskriva och ta tag i helheten, inte bara genom sin problemformulering
              där vi talar om transportslagsövergripande planer och synsätt
              utan också genom den analys som rimligtvis ligger bakom, nämligen
              att vi kommer att behöva göra flera saker samtidigt.
            </seg>
          </u>
          <u>
            <seg>
              Man kan ju fundera över hur det hänger ihop med andra saker när
              man lyssnar på, inte bara i den här debatten, utan andra som har
              varit tidigare i dag. För några timmar sedan diskuterades under
              lång tid villkoren för svensk fordonsindustri.
            </seg>
          </u>
          <u>
            <seg>
              Utöver regeringens stora krispaket till fordonsindustrin önskar
              andra ännu större räddningsmanövrar. Jag tror att man till och
              med ska spekulera med skattebetalarnas pengar för att gå in och
              äga olika företag i fordonsbranschen.
            </seg>
          </u>
          <u>
            <seg>
              När vi nu börjar diskutera infrastruktur handlar det inte bara
              om att det saknas ett helhetsperspektiv. På vissa talare låter
              det nästan som om bilen ska förbjudas till vilket pris som helst,
              alldeles oavsett vad som görs när det gäller utsläpp och klimatpåverkan.
            </seg>
          </u>
          <u>
            <seg>
              Man kan ju fråga sig varför man ska köpa en svensk miljöbil om
              stora delar av den här kammaren argumenterar för att man inte
              ska bygga några vägar att köra den på.
            </seg>
          </u>
          <u>
            <seg>
              Då kommer man tillbaka till frågan om framtidstro.
            </seg>
          </u>
          <u>
            <seg>
              Ibland låter vi debatter om trafik mest präglas av alla problem
              som vi förknippar med den. Det är ju viktigt att diskutera. Det
              blir ofta så, särskilt när vi diskuterar vägar och bilen om vi
              nu ska ta upp det trots att vi vet att bilen är det som får vardagspusslet
              att gå ihop för väldigt många människor i vårt land. Det gäller
              inte minst ett land som är så stort och glesbefolkat som vårt.
            </seg>
          </u>
          <u>
            <seg>
              Det är klart att vi ska bli ännu bättre. Vi ska ha mer effektiva
              fordon, vi ska effektivisera trafikslagen och satsa på järnvägstrafik
              allt det som vi pratar om för att se helhetsbilden.
            </seg>
          </u>
          <u>
            <seg>
              Det blir lite löjligt om man slår sig för bröstet och säger att
              man ska rädda den svenska fordonsindustrin och att det är viktigt
              med fordonsindustrin och i nästa stund har en infrastrukturdebatt
              där grundtonen är att bilen ändå ska bort som transportmedel.
            </seg>
          </u>
          <u>
            <seg>
              Helhetssynen handlar inte bara om förmågan att se att vi kommer
              att behöva vägar i framtiden. Det handlar lika mycket om att skapa
              förutsättningar för jobb och företagande i alla delar av ett stort
              och glesbefolkat land.
            </seg>
          </u>
          <u>
            <seg>
              Om man ska lyckas med det kan man inte bara prata om hur man
              ska göra det lättare att pendla till jobbet. Man måste också fundera
              över vilken politik man ska ha för att det ska finnas företag
              att pendla till.
            </seg>
          </u>
          <u>
            <seg>
              Den här propositionen är ett bra startskott och en möjlighet
              att göra trafikfrågorna till vad jag tycker att de är, nämligen
              en förutsättning för möten mellan människor och därmed ett villkor
              för fortsatt företagande och välstånd i vårt land.
            </seg>
          </u>
          <u>
            <seg>
              Propositionen är en utgångspunkt för fortsatt planering och finansiering.
            </seg>
          </u>
          <note type="speaker">
            Anf. 122 CLAES-GÖRAN BRANDIN (s) replik:
          </note>
          <u>
            <seg>
              Herr talman! Jag såg inget annat tillfälle än detta. Jag skulle
              vilja ha reda på efter den diskussion jag hade med Annelie var
              Moderaterna står när det gäller frågan om tonnageskatt.
            </seg>
          </u>
          <u>
            <seg>
              För att förtydliga vill jag säga att det jag sade om att det
              är en fråga som man driver i opposition inte gäller den opposition
              som sitter nu. Vi har drivit frågan om tonnageskatt hela tiden.
            </seg>
          </u>
          <u>
            <seg>
              Det finns någon som har sagt att det är en fråga man bara driver
              i opposition. Den personen sitter på högerkanten. Därför är det
              intressant att få reda på var Moderaterna står när det gäller
              tonnageskatten.
            </seg>
          </u>
          <u>
            <seg>
              Är det något som man kommer att vara påhejare av eller kommer
              man att gömma sig bakom finanskrisen, som vi hörde av Annelie
              tidigare? Det skulle vara intressant att få reda på.
            </seg>
          </u>
          <note type="speaker">
            Anf. 123 OSKAR ÖHOLM (m) replik:
          </note>
          <u>
            <seg>
              Herr talman! När det gäller var de olika partierna står har vi
              på vår sida utgångspunkten att vi blir överens. Jag vet att det
              inte fungerar på det sättet på den andra sidan. Jag kan alltså
              inte ge betydligt annorlunda svar än vad mina allianskolleger
              har gjort.
            </seg>
          </u>
          <u>
            <seg>
              Det finns säkert ytterligare möjligheter. Jag vet att det finns
              favoritdebattörer i just den här frågan.
            </seg>
          </u>
          <u>
            <seg>
              Jag har inget annat svar än att detta är viktigt framöver.
            </seg>
          </u>
          <u>
            <seg>
              Jag kan inte låta bli att ta upp det som Annelie var inne på,
              nämligen att det är lätt att prata om något som man hoppas ska
              komma så fort som möjligt när man själv har haft väldigt många
              år på sig att införa det. Det är en fortsatt prioriterad fråga.
              Vi hoppas att vi kommer framåt med den.
            </seg>
          </u>
          <u>
            <seg>
              Låt mig koppla till det som jag pratade om i mitt anförande.
              Jag pratade om fordonsindustrin och vilka förutsättningar som
              kan finnas där.
            </seg>
          </u>
          <u>
            <seg>
              Vilken roll tycker Socialdemokraterna att bilen ska ha, om man
              nu ska samarbeta med partier som inte vill göra något alls i den
              frågan? Eftersom kritiken från er sida så envetet handlar om att
              vi satsar för mycket pengar på vägar måste man ställa sig frågan:
              Ska det över huvud taget finnas några bilar framöver? Om man från
              oppositionens sida inte tycker det, varför pratar man då om att
              man är beredd att satsa skattebetalarnas och pensionärernas pengar
              för att köpa stora bilföretag? Det hänger inte ihop. Det här är
              ett lämpligt tillfälle att förklara varför man ska köpa en svensk
              miljöbil om man vill driva en infrastrukturpolitik där utgångspunkten
              verkar vara att bilen inte ska få finnas.
            </seg>
          </u>
          <note type="speaker">
            Anf. 124 CLAES-GÖRAN BRANDIN (s) replik:
          </note>
          <u>
            <seg>
              Herr talman! Om den borgerliga alliansen får fortsätta att hantera
              bilpolitiken i det här landet blir det nog inte så att vi kan
              köpa någon bil som tillverkas i Sverige och är miljövänlig. Det
              är kontentan av den diskussion som vi har haft de senaste dagarna.
              Från den borgerliga regeringen vill man inte göra någonting när
              det gäller att hjälpa de företag som finns.
            </seg>
          </u>
          <u>
            <seg>
              Man har i sista stund kastat in ett antal miljarder. När man
              går igenom det är det inte alltid de pengarna.
            </seg>
          </u>
          <u>
            <seg>
              Vi på den här kanten är överens om att vi ska ha tonnageskatt.
              Jag tror att jag pratar för oss alla. Det intressanta är att man
              inte gjorde någonting åt den utredning som fanns. Den är ju färdig.
              Säg i stället att utredningen var dålig så att man måste komplettera
              den. Säg det i stället. Ni är ju mästare på att tillsätta nya
              utredningar, fastän de tidigare utredningarna har kommit fram
              till något. Det är väl bara för att det är en socialdemokratisk
              regering som har sett till att de utredningarna har kommit.
            </seg>
          </u>
          <u>
            <seg>
              Göm er inte bakom det för att inte genomföra någon tonnageskatt.
              Redarna väntar på detta. Det kanske blir med redarna som med bilarna,
              att vi snart inte har några redare heller i Sverige. Vi har i
              alla fall inga svenskflaggade fartyg i Sverige.
            </seg>
          </u>
          <u>
            <seg>
              Jag har haft den diskussionen med en av dina tidigare partivänner,
              Tom Heyman. Han är inte partivän med dig längre. Vi vet inte vilket
              parti han är med i. Han byter parti som man byter skjorta.
            </seg>
          </u>
          <u>
            <seg>
              Vi är solklara med att vi vill ha tonnageskatt för att rädda
              svensk sjöfart.
            </seg>
          </u>
          <note type="speaker">
            Anf. 125 OSKAR ÖHOLM (m) replik:
          </note>
          <u>
            <seg>
              Herr talman! Jag konstaterar samma sak när det gäller det som
              kanske var den freudianska felsägningen om vad som ska drivas
              i opposition eller inte, nämligen att vi fortsätter att bereda
              frågan i Regeringskansliet. Utgångspunkten är att det är viktigt.
              I vilken ordning saker och ting kommer kan inte jag lova. Jag
              tror att vi är överens om att det är viktigt att gå vidare med
              frågan. Ni hade lång tid på er. Oavsett om det tar några månader
              eller något år till är det fortfarande betydligt snabbare arbetat
              än vad ni förmådde under er tid.
            </seg>
          </u>
          <u>
            <seg>
              När det gäller kritiken att det kommer ett åtgärdspaket för fordonsindustrin
              i sista stund konstaterar jag att det är det första större åtgärdspaketet
              som lanseras i världen. Inte ens på andra sidan Atlanten har man
              lyckats komma helt överens än så länge.
            </seg>
          </u>
          <u>
            <seg>
              Även när det gäller den frågan måste man fundera över hur det
              ska fungera efter ett val där man mot förmodan vinner gehör för
              en socialistisk politik med så oerhört stora skillnader i hur
              man ser på hur man ska utveckla inte bara fordonsindustrin utan
              hur man över huvud taget ska få vägtrafiken att hänga ihop.
            </seg>
          </u>
          <u>
            <seg>
              Vilka vägar är det som inte ska byggas? Det hoppas jag att vi
              kommer att få svar på senare i debatten.
            </seg>
          </u>
          <note type="speaker">
            Anf. 126 LARS MEJERN LARSSON (s):
          </note>
          <u>
            <seg>
              Herr talman! I dag öppnade jag lucka 18 i min adventskalender.
              Det betyder att det bara är sex dagar kvar till julafton. Jag
              längtar dit och tror inte att jag är den enda i kammaren som gör
              det.
            </seg>
          </u>
          <u>
            <seg>
              I morgon är det sista dagen på terminen för oss riksdagsledamöter.
              När herr talman sänt sina varmaste julhälsningar till kammarens
              ledamöter skyndar vi oss härifrån för att åka hem till våra nära
              och kära för att fira jul. Några går, andra tar bilen, en stor
              del som bor långt från huvudstaden tar tåg eller flyg hem.
            </seg>
          </u>
          <u>
            <seg>
              Riksdagsledamöterna är inte de enda som reser. Jul- och nyårshelgen
              är kanske den tid på året då vi svenskar reser allra mest. Vi
              packar våra väskor med julklappar och julmat och reser långväga
              för att träffa släkt och vänner. Det kan handla om julfirande
              i Kiruna, Ystad eller Kalmar eller ett trevligt nyårsfirande i
              min hemstad Karlstad i Värmland. Andra packar väskan med badkläder
              och åker längre bort, till Thailand eller Kanarieöarna, för att
              fly från julstressen och få lite sol och värme.
            </seg>
          </u>
          <u>
            <seg>
              För många av dessa resenärer är flyget en nödvändig livlina.
              Flyget är i praktiken en del av svenskarnas internationella och
              nationella kollektivtrafiksystem. För Sverige med dess långa avstånd
              och glesa struktur är flyget ett viktigt komplement till övriga
              kollektivtrafiklösningar.
            </seg>
          </u>
          <u>
            <seg>
              Det är smartare, herr talman, att åka tillsammans än att var
              och en åker för sig själv, som min kollega Christina Axelsson
              brukar säga. Därför är det oroande att staten successivt tar sin
              hand från flyget. I den infrastrukturproposition som vi debatterar
              i dag föreslår regeringen ett minskat statligt engagemang och
              ansvar för flyget och dess infrastruktur.
            </seg>
          </u>
          <u>
            <seg>
              Förslaget säger att svenska flygplatser inte längre ska ägas
              av staten. I stället ska de berörda kommunerna ta över kostnaderna
              för drift och investeringar. Regeringen tvingar därmed kommunerna
              att ställa kostnader på mellan 20 och 30 miljoner årligen mot
              kommunal kärnverksamhet som skola, vård och omsorg.
            </seg>
          </u>
          <u>
            <seg>
              Herr talman! Nu går vi med otäck hastighet in i det som kan bli
              den värsta lågkonjunkturen sedan 1930-talet. De svenska företagen
              gör sig av med omkring 5 000 anställda i veckan, och på ett år
              har arbetslösheten ökat med över 50 000 personer. Fordonsindustrin,
              skogs- och träindustrin samt byggindustrin har redan drabbats.
              Nu signaleras att även personal i kommuner och landsting kommer
              att få problem. Enligt en färsk undersökning av Nyheterna i TV
              4 kommer två av tre svenska kommuner att tvingas göra neddragningar
              nästa år. Tusentals arbeten inom skola, äldrevård, socialtjänst,
              äldreomsorg och barnomsorg väntas försvinna när kommunernas penningförråd
              tar slut.
            </seg>
          </u>
          <u>
            <seg>
              I ett sådant allvarligt läge är det viktigare än någonsin att
              kunna lita på staten. För att klara jobbkrisen måste staten agera
              stabilt, genomtänkt och ansvarsfullt. Att i det läget göra som
              regeringen och lägga ytterligare tyngd på kommunernas axlar genom
              att låta dem ta över kostnaderna för de lokala flygplatserna är
              för mig helt obegripligt. I stället bör regeringen satsa på kommunerna.
            </seg>
          </u>
          <u>
            <seg>
              Herr talman! Om vi ska klara klimatkrisen är det viktigt att
              så mycket långväga resande som möjligt förs över från flyg till
              tåg. Vi socialdemokrater föreslår därför att två tredjedelar av
              de statliga infrastrukturinvesteringarna går till att bygga ut
              järnvägsnätet. Det ska jämföras med regeringens fördelning, där
              endast en tredjedel satsas på järnväg. Men även med en mycket
              snabb utbyggnad av järnvägsnätet kommer det under överskådlig
              tid att finnas regioner som saknar ett realistiskt alternativ
              till flyget. Vi anser att staten i dessa fall måste garantera
              god tillgång till flygtransporter. Om man kapar den livlina som
              flyget utgör äventyrar man hela regionens framtid.
            </seg>
          </u>
          <u>
            <seg>
              Regeringen föreslår i sin infrastrukturproposition att statens
              ansvar ska begränsas till ett så kallat basutbud bestående av
              tio flygplatser. Bland dessa finns pålitliga kassakor som Arlanda,
              Bromma, Landvetter och Malmö-Sturup, flygplatser som tillsammans
              gjorde en vinst på över 1 miljard kronor år 2007. De statliga
              garantier som regeringen föreslår är alltså inget annat än ett
              hjärnspöke. I praktiken vill regeringen i allt väsentligt införa
              flygplatsverksamhet på marknadens villkor.
            </seg>
          </u>
          <u>
            <seg>
              De flygplatser som i dag drivs av Luftfartsverket men inte kommer
              att ingå i basutbudet vill regeringen överlämna till hugade regionalintressenter.
              Om det saknas köpare, det vill säga om kommuner som i lågkonjunkturens
              spår väljer att prioritera skolan och omsorgen framför flygplatser
              som Skellefteå, Karlstad eller Örnsköldsvik, ges Luftfartsverket
              exklusiv rätt att besluta om flygplatsen ska få leva kvar eller
              inte. Det är alltså en nödutgång för kommunerna, och den enda
              som kan bryta plomberingen och öppna vägen till räddning är regeringen
              i alla fall så länge vi socialdemokrater är i opposition.
            </seg>
          </u>
          <u>
            <seg>
              Herr talman! Nu är det dags att knyta ihop säcken. Jag hoppas
              att mina argument har öppnat åtminstone någon lucka hos de borgerliga
              ledamöterna. Vi socialdemokrater röstar nej till regeringens hafsiga
              förslag om att föra över ansvaret för flygplatserna på kommunerna.
            </seg>
          </u>
          <u>
            <seg>
              Jag ställer mig självfallet bakom alla socialdemokratiska reservationer
              men väljer för tids vinnande att yrka bifall till Socialdemokraternas
              reservation 39.
            </seg>
          </u>
          <note type="speaker">
            Anf. 127 JAN-EVERT RÅDHSTRÖM (m) replik:
          </note>
          <u>
            <seg>
              Herr talman! Det var intressant att höra Mejern tala varmt om
              det svenska flyget. Jag delar i stor utsträckning åsikten att
              det är viktigt med flyg. Det är väldigt viktigt att vi har ett
              fungerande flyg.
            </seg>
          </u>
          <u>
            <seg>
              Jag kan inte låta bli att fråga hur ni i den samlade vänstern
              ser på den framtida flygtrafiken i vårt land. Det finns andra
              partier i vänsterblocket som inte alls vill prata om ett framtida
              flyg, i alla fall inte så varmt som Mejern.
            </seg>
          </u>
          <u>
            <seg>
              Lars Mejern säger att nu försvinner pengarna till det svenska
              flyget. Därför skulle jag vilja fråga om han kan hänvisa till
              var i betänkandet det står att vi minskar anslagen till flyget.
              Jag kan hjälpa honom lite grann på traven. Det sägs nämligen att
              anslagen nu förblir oförändrade och att vi kommer att ha en ny
              hantering om tre år. Var i betänkandet står om den hotbild som
              Mejern försöker få fram? Jag förmodar att det också kommer att
              stå i något lokalt pressmeddelande från Mejern där han hävdar
              detta. Kan han tala om varifrån han får sina så kallade uppgifter?
            </seg>
          </u>
          <note type="speaker">
            Anf. 128 LARS MEJERN LARSSON (s) replik:
          </note>
          <u>
            <seg>
              Herr talman! Om jag har talat varmt om flyget kan jag då inte
              beskylla Jan-Evert för att han inte förstod det, för dialekten
              förstår han i alla fall. Mycket riktigt är jag livrädd för att
              vi inte ska ha kvar det transportmedlet för att kunna ta oss fram,
              alltså innan vi fått en ersättningstrafik.
            </seg>
          </u>
          <u>
            <seg>
              Jag ska försöka tolka Jan-Evert Rådhström rätt när han talar
              om den samlade oppositionen. Om han syftar på Miljöpartiet och
              att vi inte skulle vara överens vill jag säga att det är en lögn
              att påstå att vi och Miljöpartiet har skilda uppfattningar i den
              här frågan.
            </seg>
          </u>
          <u>
            <seg>
              För orter där det inte finns ett tidsmässigt rimligt alternativ
              till flyget menar både vi och Miljöpartiet att staten måste ta
              sitt ansvar genom att hålla flygplatserna vid liv.
            </seg>
          </u>
          <note type="speaker">
            Anf. 129 JAN-EVERT RÅDHSTRÖM (m) replik:
          </note>
          <u>
            <seg>
              Herr talman! Det innebär att när vi får i gång en bra järnvägsinfrastruktur
              vad gäller exempelvis transporterna mot Norge, och järnvägstrafiken
              fungerar ypperligt mellan Stockholm och Oslo, då har till exempel
              Karlstad, enligt Mejerns synsätt, en tillförlitlig förbindelse
              och Karlstad flygplats kan läggas ned. Det kanske vi ska ta i
              ett lokalt pressmeddelande. Men det är inte alliansens uppfattning.
              Vi vill ha fungerande flygplatser ute i regionerna. Det är inte
              så att man ska välja endera, flyg eller tåg. Det finns skäl till
              att ha både flygplats och tåg. Men jag får nog efter Mejerns inlägg
              sätta mig i kammaren i kväll och skriva ett pressmeddelande om
              vad jag nu har hört.
            </seg>
          </u>
          <u>
            <seg>
              Jag har fortfarande inte fått svar på var i detta betänkande
              det står om denna hotbild. Detta är ganska viktigt för svenska
              folket tror jag, när det hör på Mejern. Var finns i skrift denna
              hotbild om att vi tänker dra ned resurserna för flyg och flygplatser
              i Sverige? Var finns det i betänkandet? Om nu inte Mejern kommer
              att svara denna gång heller kan jag redan nu säga till dem som
              läser protokollet att det inte står någonstans. Det är fabler
              som Mejern producerar.
            </seg>
          </u>
          <note type="speaker">
            Anf. 130 LARS MEJERN LARSSON (s) replik:
          </note>
          <u>
            <seg>
              Herr talman! Både jag och Jan-Evert Rådhström är flitiga tågresenärer.
              Du vet lika väl som jag att det är katastrof. Det funkar inte.
              Sedan ni har tagit över är det förseningar i stort sett hela tiden.
              När vi får trafiken att fungera som ett tidsmässigt rimligt alternativ
              kan det hända att Karlstad inte kommer att få statligt stöd. Så
              är det; det förstår jag och håller med om.
            </seg>
          </u>
          <u>
            <seg>
              Men jag anser att det är oroväckande att regeringen inte tar
              sitt ansvar för Sveriges luftburna kollektivtrafik. Jag tycker
              rent ut sagt att regeringens flygpolitik har havererat. Med tanke
              på den rådande lågkonjunkturen är det helt uppåt väggarna. Det
              är rent ut sagt tokigt att låta kommunerna ta över statens ansvar.
              Regeringen tvingar därmed kommunerna att ställa vård, skola och
              omsorg mot kollektivtrafiken och flyget. Jag tycker att det är
              felaktigt och dumt.
            </seg>
          </u>
          <note type="speaker">
            Anf. 131 LISBETH GRÖNFELDT BERGMAN (m):
          </note>
          <u>
            <seg>
              Herr talman! Vi har nu debatterat Sveriges framtida transportpolitik
              och infrastrukturinvesteringar plus en massa annat i snart fyra
              timmar. Då har givetvis väldigt mycket blivit sagt. Med risk för
              att upprepa vad som tidigare framförts i debatten, framför allt
              av statsrådet, som nu inte längre är kvar, och mina andra allianskolleger
              tar jag ändå till orda i förvissningen om att bra saker förtjänar
              att sägas ett par gånger till.
            </seg>
          </u>
          <u>
            <seg>
              Transportpolitik handlar om att skapa förutsättningar för ekonomiskt
              effektiva, långsiktigt hållbara och internationellt konkurrenskraftiga
              transporter för medborgarna och näringslivet i hela landet. Det
              är då viktigt att ha ett trafikslagsövergripande synsätt och att
              på ett effektivt, säkert och miljövänligt sätt använda alla trafikslag,
              både för sig och i kombination.
            </seg>
          </u>
          <u>
            <seg>
              Vi måste naturligtvis också utveckla ett bra samarbete mellan
              trafikslagen, låta regionerna medverka i utvecklingsarbetet och
              se till att människor och företag kan välja de bästa transportalternativen.
              Ledorden för en förnuftig, ekonomiskt försvarbar och hållbar infrastruktur
              måste som jag ser det vara långsiktighet, samordning, effektivisering,
              ökad konkurrens, kundanpassning, det vill säga människors och
              företags behov, och miljövänliga och klimatsäkrade transporter.
            </seg>
          </u>
          <u>
            <seg>
              Men vi har inte endast de här ledorden för framtiden att ta hänsyn
              till. Vi har också ansvar för att ta hand om och underhålla det
              som finns. Tyvärr har tidigare s-regeringar lämnat efter sig ett
              underhållsberg av sällan skådad storlek på drygt 30 miljarder
              och stora hål i finansieringsbudgetarna för redan planerade projekt.
              Reparation av tidigare regeringars försyndelser måste också läggas
              till listan.
            </seg>
          </u>
          <u>
            <seg>
              För att uppnå effektivitet och pålitlighet i det svenska transportsystemet
              för näringslivets utvecklingsmöjligheter är det nödvändigt att
              skapa nationella stråk för godstransporterna genom landet, vilka
              naturligtvis måste ha bra anslutningar till de viktigaste hamnarna
              och terminalerna för att underlätta omlastning. Det är också viktigt
              att de så kallade kapillära väg- och järnvägsnäten fungerar för
              att mata trafik till de här stråken. Därför är våra satsningar,
              både närtidssatsningen och den långsiktiga planen på enskilda
              vägar och mindre järnvägar, oerhört viktiga.
            </seg>
          </u>
          <u>
            <seg>
              De enskilda vägarna är av avgörande betydelse, naturligtvis för
              jordbruk och skogsbruk, den råvarubaserade industrin och turismen,
              men också för andra typer av näringsliv och för möjligheterna
              för människor att bo och leva på landsbygden. Dessa vägnät spelar
              en stor roll i vägtransportsystemet genom att vara kapillärer
              det är därför de kallas så ut till de stora statliga vägarna.
            </seg>
          </u>
          <u>
            <seg>
              Vi vet alla att slitaget har ökat på de enskilda vägarna på senare
              år, bland annat på grund av stormarna Gudrun och Per och oönskat
              stora avverkningar och transporter av virke. Dessutom kan vi väl
              ana att framtida klimatförändringar också kommer att orsaka skador
              av olika slag. Därför finns det också en beredskap att skjuta
              till ytterligare medel för enskilda vägar under åtgärdsplaneringen.
            </seg>
          </u>
          <u>
            <seg>
              Det är inte bara för att mata trafik till de nationella stråken
              som det kapillära järnvägsnätet har stor betydelse, utan också
              för järnvägens totala konkurrenskraft. Jag förutsätter att alla
              vet att Banverket tidigare har genomfört en utredning för att
              få fram förslag till åtgärder för att förbättra förutsättningarna
              för industrispåren. Nu går alliansregeringen vidare och ger Banverket
              i uppdrag att djupare analysera möjligheterna att också genomföra
              förslagen.
            </seg>
          </u>
          <u>
            <seg>
              Att jag pratar så mycket om detta och de olika typerna av transport
              beror på att det finns ett starkt samband mellan alla transportslag.
              För att man ska få effektivitet måste allt fungera och samordnas,
              från väg och järnväg till kombiterminaler, hamnar och sjön, det
              vill säga sjöfarten, en av mina hjärtefrågor äntligen kommer jag
              dit!
            </seg>
          </u>
          <u>
            <seg>
              Sjöfarten är ett kostnadseffektivt och miljöbesparande transportslag
              sett till transporterat ton gods per mil, om man nu kan säga så
              sjömil kanske det ska vara. Sjöfarten är en näring som arbetar
              på en internationell och starkt konkurrensutsatt marknad. Omkring
              90 procent av världshandeln sker genom sjöfart. I det svenska
              transportsystemet har sjöfarten en viktig roll. Ungefär 85 procent
              av den transporterade vikten av all import och export fraktas
              av fartyg, lastfartyg och färjor. Det är inte så underligt egentligen,
              eftersom Sverige ligger där det ligger och ser ut som det gör.
              Vi har en väldigt lång kust i förhållande till andra länder och
              är också oerhört beroende av handel med andra länder, något som
              vi märker av rätt tydligt i dessa dagar.
            </seg>
          </u>
          <u>
            <seg>
              Svensk sjöfart ska naturligtvis ha möjlighet att konkurrera där
              den internationella marknaden verkar. I stort sett alla EU-länder
              med sjöfartsnäring har någon form av tonnageskattesystem. Vi har
              inte det. Den politiska enigheten om att införa ett system av
              denna typ är stor. Vi vet alla att det i riksdagen häromåret gjordes
              ett tillkännagivande för införande av ett tonnageskattesystem.
              Själv har jag också motionerat i frågan.
            </seg>
          </u>
          <u>
            <seg>
              Socialdemokraterna gör nu ett stort nummer av att alliansregeringen
              inte kommer till skott efter två år. Själv hade man sex års utredning
              och ytterligare sex år på sig att införa systemet, men vågade
              aldrig lägga förslaget på riksdagens bord. Jag kan inom parentes
              nämna att utredningen inte var alldeles perfekt. Den håller på
              att kompletteras nu.
            </seg>
          </u>
          <u>
            <seg>
              Det svenska sjöfartsstödet är bra, men visst inte lika bra för
              redarna som tonnageskatt och sjöfartsstöd. Alliansregeringens
              prioriteringar för arbetslinjen, för fler i arbete, för färre
              i utanförskap, för möjligheter för allt fler att leva på sin egen
              lön utan bidrag och för bättre pensioner har gått före kraven
              på tonnageskatt. Det är helt okej, men icke desto mindre är det
              långsiktigt för svensk sjöfart och svensk sjöfarts konkurrenskraft
              helt nödvändigt att finna ett system som harmoniserar mer med
              det europeiska och det internationella.
            </seg>
          </u>
          <u>
            <seg>
              Det är inte alls på det sättet att vi skyller på finanskrisen,
              att det är därför det inte kommer fram nu, men samtidigt kan jag
              säga att det är klart att det inte har underlättat att få frågan
              högst på dagordningen när man har en krissituation för fordonstillverkningsindustrin,
              ett ökat antal varsel och en global finansiell kris. Så är det.
            </seg>
          </u>
          <u>
            <seg>
              Något vi inte ska glömma är att det trots alla olika typer av
              skattesystem finns en tillväxtpotential i den svenska sjöfarten
              och framför allt närsjöfarten i Sverige såväl som i Europa. Närsjöfarten
              och de inre vattenvägarna har utnyttjats allra bäst och byggs
              ut allra bäst i andra delar av Europa.
            </seg>
          </u>
          <u>
            <seg>
              En bra satsning på lokal infrastruktur, som jag tidigare var
              inne på, kommer att gynna och möjliggöra en ökad satsning på närsjöfart
              också i Sverige, och det är vad vi jobbar för. Dessutom finns
              det glädjande nog goda exempel på en gynnsam utveckling här hemma
              redan i dag när det gäller kollektivtrafik till sjöss och överflyttning
              av godstransporter från väg till sjö.
            </seg>
          </u>
          <u>
            <seg>
              I Göteborg planerar Styrsöbolaget och Västtrafik för persontrafik
              med snabbgående fartyg i södra skärgården. Det är till en början
              från ön Vrångö till Saltholmen. Men ett nästa steg är att köra
              ända in till Göteborgs city miljövänligt och utan svall. Det är
              en katamaran byggd i kolfiber som är bekväm och bränslesnål som
              på försök har visat sig vara suverän för såväl passagerare som
              miljö.
            </seg>
          </u>
          <u>
            <seg>
              Inte bara i Göteborg utan också i Stockholm finns goda idéer.
              Vägverkets färjerederi har föreslagit att vägfärjorna ska kunna
              ta en del av den tunga trafiken på vägfärjor mellan den södra
              och norra delen av Stockholm under den tid vägfärjorna har ledig
              kapacitet för att på så sätt göra ganska betydande vinster i tid
              och pengar. Det innebär minskade utsläpp och minskad energiförbrukning.
            </seg>
          </u>
          <u>
            <seg>
              Herr talman! Det har varit en lång debatt fastän timmen inte
              är sen. Jag skulle trots det vilja ta upp ytterligare en dimension
              i propositionen och betänkandet. Det handlar om effektivisering
              av infrastrukturens planeringsprocess.
            </seg>
          </u>
          <u>
            <seg>
              För ett antal år sedan var jag kommunalråd i Göteborg och hade
              ansvar för stadsbyggnad och bebyggelseplanering. Redan då oroades
              jag och har sedan dess oroats av att så många av våra infrastrukturprojekt,
              och inte bara de större, utan även de medelmåttigt stora men betydelsefulla,
              försenats onödigt länge med vårt system med dubbla procedurer
              och dubbla överklagandeprocedurer genom PBL och miljöbalken.
            </seg>
          </u>
          <u>
            <seg>
              Vår lagstiftning är självfallet till för och ska gagna miljön
              och ska också öka enskilda individers påverkansmöjligheter men
              får tyvärr motsatt effekt när det gäller de praktiska resultaten
              i verkligheten. Tidsutdräkten vad gäller igångsättande av projekt
              gör att miljöpositiva effekter av till exempel byggande av en
              järnväg som ger samhällsekonomiska vinster försvinner upp i skyn.
            </seg>
          </u>
          <u>
            <seg>
              Därför vill jag lyfta fram att det är glädjande och positivt
              att en utredning nu tillsätts i mars för att kunna komma med förslag
              att snabba upp processen för samhällsnyttiga infrastrukturprojekt.
              Det går nämligen att göra en hel del inom nuvarande system, men
              för en del andra saker krävs det eventuella lagändringar. Det
              är positivt att arbetet kommer i gång. Jag ser med tillförsikt
              fram emot detta.
            </seg>
          </u>
          <note>
            Herr talman! Jag yrkar slutligen bifall till utskottets förslag
            i betänkandet och avslag på samtliga reservationer.
          </note>
          <note type="speaker">
            Anf. 132 PETER PEDERSEN (v) replik:
          </note>
          <u>
            <seg>
              Herr talman! Jag har bara en kort liten fråga till Lisbeth Grönfeldt
              Bergman. Det gäller strategiska hamnar och kombiterminaler. Vi
              fick tidigare höra av ministern att orsaken till att man inte
              har pekat ut dem är att det har varit en kommunal angelägenhet.
            </seg>
          </u>
          <u>
            <seg>
              Ni brukar ägna er åt historiska exposéer av vad vi har gjort
              tidigare. Jag konstaterar att en tidigare företrädare till Lisbeth
              Grönfeldt Bergman i trafikutskottet, nämligen Elizabeth Nyström,
              ställde följande fråga direkt till statsrådet Messing den 30 mars
              2006 när vi diskuterade transporter: Hur kommer det sig att man
              inte kommer till skott i så många frågor? Det handlar om att specificera
              de prioriterade hamnarna och kombiterminalerna.
            </seg>
          </u>
          <u>
            <seg>
              När ni var i opposition drev ni på att det minsann skulle pekas
              ut vissa prioriterade hamnar och kombiterminaler. Sedan tillsatte
              den socialdemokratiska regeringen i juni 2006 med stöd av Vänsterpartiet
              och Miljöpartiet en utredning som kom fram med ett betänkande
              2007 där man föreslog och pekade ut strategiska hamnar. Ni lägger
              det i malpåse och hänvisar till om jag uppfattar ministern rätt
              att det är en kommunal angelägenhet.
            </seg>
          </u>
          <u>
            <seg>
              Vi diskuterar inte ägandefrågan. Lisbeth Grönfeldt Bergmans sade
              i sitt anförande är att det är viktigt att bygga strategiska hamnar
              och inte bara peka ut dem. Det handlar om att man ser till att
              det finns kapillärspår, vägar, järnvägar in och ut ur hamnarna.
              Jag uppfattar ändå en viss nyansskillnad här i beskrivningen om
              det är viktigt eller inte viktigt att peka ut hamnar och kombiterminaler.
            </seg>
          </u>
          <u>
            <seg>
              Det skulle vara mycket tacksamt om vi kunde få ett klargörande
              av vad det är som gäller. Är det viktigt att vi har vissa hamnar
              och kombiterminaler som prioriteras när vi gör infrastruktursatsningar?
              Då måste vi faktiskt också se till att de får hög prioritet.
            </seg>
          </u>
          <u>
            <seg>
              Jag vill också påminna om att det gick ut på att det skulle vara
              åtaganden för dem som blev prioriterade och inte bara en massa
              rättigheter. Man skulle också ta på sig vissa uppgifter.
            </seg>
          </u>
          <note type="speaker">
            Anf. 133 LISBETH GRÖNFELDT BERGMAN (m) replik:
          </note>
          <u>
            <seg>
              Herr talman! Jag tror att Peter Pedersen har uppfattat mig ganska
              rätt. Det är viktigt med de strategiska hamnarna. Det som gäller
              i nuläget är att regeringen inte ville gå vidare efter Hamnstrategiutredningens
              ganska tydliga utpekande av vilka som var riktigt strategiska
              och säga att det absolut bara skulle vara de.
            </seg>
          </u>
          <u>
            <seg>
              Det handlar om att se till att det skapas ett regionalt samarbete
              och att myndigheterna samarbetar regionalt för att ta fram planer
              så att man får dessa noder med ordentlig tillförsel av vägar och
              järnvägar och att man gör en gemensam plan för detta.
            </seg>
          </u>
          <u>
            <seg>
              Det har redan visat sig att hamnarna har börjat samarbeta. Man
              har börjat diskutera hur man på bästa sätt ska kunna få ett transport-,
              väg- och järnvägsnät som kan svara mot de behov som finns.
            </seg>
          </u>
          <note type="speaker">
            Anf. 134 PETER PEDERSEN (v) replik:
          </note>
          <u>
            <seg>
              Herr talman! Jag ska bara ta upp reservation 33 från s, v och
              mp om hamnar och reservation 36 av samma partier om strategiska
              kombiterminaler. Där säger vi i princip att vi tycker att utredningarna
              är väl avvägda. Men vi pekar på att kanske några områden till
              bör beaktas. Det gäller till exempel Stockholmstrakten, Vänerområdet
              och Norrköpings hamn.
            </seg>
          </u>
          <u>
            <seg>
              Vi har inte låst fast oss. Men vi tycker att det ändå är rimligt
              att vi politiker kommer fram till beslut och inte hukar för att
              någon är missnöjd för att just den personens strategiska hamn
              inte blir utpekad. Det ligger i sakens natur. Ska man peka ut
              några strategiska hamnar kan inte alla vara strategiska. Då har
              man inte gjort någon prioritering.
            </seg>
          </u>
          <u>
            <seg>
              Det är viktigt att man kommer till skott. Det är ungefär som
              Elizabeth Nyström sade. Det kan inte vara på stället marsch, utan
              vi måste komma till skott och våga fatta beslut i den här frågan.
            </seg>
          </u>
          <note type="speaker">
            Anf. 135 LISBETH GRÖNFELDT BERGMAN (m) replik:
          </note>
          <u>
            <seg>
              Herr talman! Självfallet är Hamnstrategiutredningens underlag
              ett viktigt underlag vid åtgärdsplaneringen. Det är inget arbete
              som har gjorts förgäves.
            </seg>
          </u>
          <u>
            <seg>
              Jag tror att man ute i landet jobbar mycket efter de utpekade
              hamnarna. Men att regeringen i detta skede, innan man kan se vad
              man kan få för pluseffekter i de olika regionerna, skulle gå ut
              och låsa sig vid dessa bedömde inte regeringen som riktigt klokt.
            </seg>
          </u>
          <u>
            <seg>
              Vi tycker också att det är en bra tanke att inte låsa sig för
              dessa utan att se vad som händer i diskussionerna med verken regionalt
              med Hamnstrategiutredningens utredning som underlag.
            </seg>
          </u>
          <note type="speaker">
            Anf. 136 KRISTER ÖRNFJÄDER (s):
          </note>
          <u>
            <seg>
              Herr talman! Det är en knapp vecka kvar till julafton. Dagligen,
              nästan timme för timme, får vi genom medierna och på annat sätt
              information om hur mycket som går åt fel håll just nu. Jag tänker
              på alla varsel och uppsägningar som drabbar många i Sverige och
              världen.
            </seg>
          </u>
          <u>
            <seg>
              Vi här i riksdagen kan inte påverka allt som händer. Men vi har
              en roll i allt detta och ett ansvar som vi därför måste ta. Vi
              gör det genom att fatta beslut och utforma en politik som på många
              sätt påverkar utvecklingen vi befinner oss i och den framtid som
              vi vill se.
            </seg>
          </u>
          <u>
            <seg>
              Herr talman! Ett av de verksamhetsområden som på ett mycket påtagligt
              sätt påverkar ett lands, en regions och en kommuns konkurrenskraft
              är dess infrastruktur. Jag pratar då om alltifrån flyg, sjöfart,
              tåg och väg till post och telekommunikationer ja, allt som vi
              har byggt upp och kommer att bygga upp för att Sverige, regionerna
              och kommunerna ska fungera kommunikationsmässigt. Vad vi gör i
              dag kommer i hög grad att påverka hur vi kommer att ha det i morgon.
            </seg>
          </u>
          <u>
            <seg>
              Hur ser det då ut, herr talman? Det är ömsom vin, ömsom vatten.
              En del av Sverige har bra förbindelser. Andra har sämre. Jag tänker
              här prata om en del av Sverige som har det sämre och som behöver
              ett antal investeringar för att möta framtiden.
            </seg>
          </u>
          <u>
            <seg>
              Herr talman! Jag tänker prata om Kalmar län och den sydöstra
              regionen av Sverige. Regeringen och dess partiföreträdare har
              slagit sig för bröstet i många olika sammanhang och sagt att de
              i sitt förslag har gjort en historisk satsning. Det är inte sant.
            </seg>
          </u>
          <u>
            <seg>
              Men om så vore: Hur har de så kapitalt misslyckats med att se
              behoven av investeringar i Kalmar län och sydöstra Sverige? Jag
              vet att de har fått all tillgänglig information, men tydligen
              har de inte tagit den till sig. De har missat att Östersjöregionen
              i ett decennium nu har varit ett av Europas starkaste tillväxtområden.
              De har missat att en satsning på infrastrukturen i sydöstra Sverige
              också är en satsning på ekonomisk tillväxt och utveckling i hela
              landet samt grunden till en fördjupad integration med länderna
              kring Östersjön.
            </seg>
          </u>
          <u>
            <seg>
              Herr talman! Regeringen har satt upp övergripande mål som sedan
              har preciserats i sex delmål. Dessa är hög transportkvalitet,
              tillgängligt transportsystem, säker trafik, god miljö, regional
              utveckling och ett jämställt transportsystem.
            </seg>
          </u>
          <u>
            <seg>
              Varför finns inte E 22 med där? Hur har man kunnat undvika att
              få med Tjustbanan och Stångådalsbanan, som går igenom hela Kalmar
              län, med sådana utgångspunkter? Eller, herr talman, är detta bara
              ord utan innehåll?
            </seg>
          </u>
          <u>
            <seg>
              Herr talman! Det finns ett alternativ till den borgerliga regeringens
              förslag. Det är det socialdemokratiska förslaget som är på 457
              miljarder att jämföras med den borgerliga regeringens förslag
              på 417 miljarder under motsvarande tid. Det socialdemokratiska
              alternativet ger möjlighet att satsa på E 22, som är en livsnerv
              hela vägen från Trelleborg till Norrköping.
            </seg>
          </u>
          <u>
            <seg>
              Det behövs fyra röster från den borgerliga alliansen för att
              få med E 22:an i sin helhet. Jag förutsätter att de rösterna finns.
              Jag grundar det på att bara i mitt hemlän, Kalmar län, finns det
              fyra borgerliga ledamöter som i många sammanhang har sagt att
              de ska göra vad de kan för att förverkliga en satsning på hela
              E 22:an. Nu är det upp till bevis. Det är bara att rösta med det
              socialdemokratiska alternativet till finansiering av transportinfrastrukturen
              under åren 20102021.
            </seg>
          </u>
          <u>
            <seg>
              Det ger också en möjlighet att göra nödvändiga investeringar
              i Tjustbanan, Stångådalsbanan och Kust-till-kust-banan. Det gäller
              alltså Tjustbanan och Stångådalsbanan, som Centerpartiet garanterade
              att investera i före valet och vars behov de lovade att lösa.
            </seg>
          </u>
          <u>
            <seg>
              Herr talman! Det skulle ge en möjlighet för Kalmar län och den
              sydöstra regionen att också få del av en nödvändig regionförstoring
              och utvidgade arbetsmarknadsregioner allt det som regeringen säger
              sig vilja göra i den bok som vi i dag tar ställning till.
            </seg>
          </u>
          <u>
            <seg>
              Med detta, herr talman, vill jag önska alla en god jul och ett
              gott nytt år.
            </seg>
          </u>
          <note>
            I detta anförande instämde Christer Engelhardt, Désirée Liljevall
            och Dan Nilsson (alla s).
          </note>
          <note type="speaker">
            Anf. 137 SVEN BERGSTRÖM (c) replik:
          </note>
          <u>
            <seg>
              Herr talman! Krister Örnfjäder är en gammal kamrat i trafikutskottet
              som har varit med i många debatter av det här slaget. Därför blir
              jag lite förvånad.
            </seg>
          </u>
          <u>
            <seg>
              Ömsom vin, ömsom vatten tyckte du att propositionen innehåller.
              Det var ett mycket bättre betyg än det vi har fått av oppositionsföreträdarna
              tidigare. Det fanns i alla fall lite vin. Men eftersom du kommer
              in på detta med att vi har glömt bort vissa saker måste du ändå
              ha varit borta en tid från arbetet i trafikutskottet. Tydligen
              har du ju inte förstått att det här handlar om en inriktningsplanering.
            </seg>
          </u>
          <u>
            <seg>
              Vi slår fast en ram på 417 miljarder kronor. Sedan kommer det
              ett uppdrag till regionerna, till Banverket och till Vägverket
              att nu sätta i gång och kolla vilka projekt som är mest samhällsekonomiskt
              lönsamma och vad det är vi ska satsa på.
            </seg>
          </u>
          <u>
            <seg>
              Det var extra vågat av dig att ta upp E 22:an, tycker jag. Det
              är det projekt som din regering för några år sedan lyfte ut ur
              planen för att i stället satsa på E 45:an bort till Göteborg,
              med våldsamma protester nere i Kalmar som följd naturligtvis.
              E 22:an är ett angeläget projekt. Jag utgår ifrån att det kommer
              att prioriteras både i Kalmar län och av Vägverket. Men vi har
              också många andra projekt runt om som är angelägna och som säkert
              kommer att rymmas i den satsning som vi nu gör eftersom det är
              ett så stort paket som vi satsar på.
            </seg>
          </u>
          <u>
            <seg>
              Men ta saker och ting i rätt ordning! Nu röstar vi om en inriktningsplanering
              på 417 miljarder kronor. Vi röstar inte om enskilda projekt, vare
              sig om Dalabanan som Kenneth Johansson kommer att tala väl om
              alldeles strax eller om Ostkustbanan, som jag kan tala väl om.
              Jag kan också tala väl om många andra stora projekt i södra Norrland.
              Det är ju väl. Det är jättebra. Vi har många angelägna projekt.
            </seg>
          </u>
          <u>
            <seg>
              Problemet med de tidigare långsiktiga infrastrukturplanerna var
              att de hade som främsta kännemärken att de var underfinansierade,
              att ungefär bara hälften blev genomförda och att allt sköts på
              framtiden. Nu har vi en regering som inte intecknar framtiden
              på det sättet utan satsar på att göra det man ska, men man tar
              saker och ting i rätt ordning.
            </seg>
          </u>
          <note type="speaker">
            Anf. 138 KRISTER ÖRNFJÄDER (s) replik:
          </note>
          <u>
            <seg>
              Herr talman! Jag tycker inte alls att det är extra vågat att
              jag tar upp E 22:an. De som var med under den tiden måste vara
              mycket väl medvetna om att jag protesterade mot den lösning som
              den dåvarande regeringen valde när man skulle prioritera satsningen
              på Trollhättan.
            </seg>
          </u>
          <u>
            <seg>
              Jag hade ingenting emot själva satsningen som sådan. Men jag
              sade klart och tydligt både här och i debattartiklar att det inte
              är någon lösning att flytta pengar mellan olika objekt. Det är
              precis samma resonemang som jag fullföljer här. Man flyttar bara
              ett problem från ett ställe till ett annat. Detta kan inte vara
              någon hemlighet.
            </seg>
          </u>
          <u>
            <seg>
              Jag har hela tiden strävat efter att E 22:an i sin helhet ska
              få en mycket bättre standard än den har i dag eftersom den har
              den uppgift som den har: att tillgodose sydöstra Sverige med bra
              förbindelser.
            </seg>
          </u>
          <u>
            <seg>
              Det andra kan inte heller vara någon hemlighet. Jag har hela
              tiden vid olika tillfällen påpekat att Kalmar län vid många sådana
              här planeringar blivit bortglömt. Inte heller det är någon hemlighet
              inte alls. Här handlar det om att tillgodose behov. Nu har man
              från Centerpartiets sida och även från andra partier sagt att
              man är de som garanterar att Kalmar län den här gången ska få
              mer. Jag ser inte det resultatet, och det är det jag påtalar.
            </seg>
          </u>
          <u>
            <seg>
              Sedan kommer man och säger att man inte väljer ut olika objekt.
              Varför pekade man inte ut det här i måndags när man skulle göra
              den här berömda korttidssatsningen? I stället tog man bort de
              250 miljoner som fanns till Tjustbanan och Stångådalsbanan. De
              fanns 2008 och 2009. De är borta. Varför använde man inte dem
              åtminstone? Jag påtalade det också, och fick inget svar vid det
              tillfället. Vi är bortglömda. Jag tycker att det skulle finnas
              med.
            </seg>
          </u>
          <note type="speaker">
            Anf. 139 SVEN BERGSTRÖM (c) replik:
          </note>
          <u>
            <seg>
              Herr talman! Det hedrar verkligen Krister Örnfjäder att han protesterade
              kraftfullt mot hur regeringen Persson bar sig åt, inte bara mot
              E 22:an utan mot ytterligare tolv projekt runt om i landet som
              de sopade bort för att kunna klara E 45:an i Göteborg. Det var
              också ett bra projekt, men sättet att göra det på var alldeles
              åt skogen. Det hedrar dig att du protesterade mot det.
            </seg>
          </u>
          <u>
            <seg>
              Du kommenterade inte det jag påpekade i mitt första inlägg, nämligen
              att detta är en inriktningsplanering. Vi anslår 417 miljarder.
              Vi uppdrar till regionerna, Banverket, Vägverket och allihop att
              nu sätta i gång med åtgärdsplaneringen och lyfta fram de projekt
              som är angelägna. Att inte Tjustbanan och Stångådalsbanan nämns
              det var för övrigt vår tidigare partisekreterare Åke Pettersson
              som utredde dessa så förtjänstfullt och satte i gång arbetet beror
              på att era planer, som Ulrica Messing och Björn Rosengren presenterade
              med pukor och trumpeter, var så underfinansierade. Det fanns inte
              pengar. Det var lånebaserat, och då försvinner de naturligtvis
              när man inte har pengar i budget år från år att klara detta. Det
              var helt logiskt.
            </seg>
          </u>
          <u>
            <seg>
              Den här regeringen prioriterar satsningar också nere i den sydöstra
              regionen. Man lyfter till exempel upp Ronneby som en nationell
              flygplats för att ha en tyngdpunkt också i sydöstra Sverige på
              flygsidan.
            </seg>
          </u>
          <u>
            <seg>
              Kom igen om ett år, Krister Örnfjäder, när vi har åtgärdsplaneringen
              på plats! Jag är övertygad om att den här regeringen kommer att
              se till att regionerna runt om i Sverige får ett mycket bättre
              läge än vad den tidigare regeringen förmådde åstadkomma.
            </seg>
          </u>
          <note type="speaker">
            Anf. 140 KRISTER ÖRNFJÄDER (s) replik:
          </note>
          <u>
            <seg>
              Herr talman! Kom igen om ett år! Det har jag hört under de här
              två åren som har gått. Jag har varit med i samma diskussion varje
              år. Jag tar tillfället i akt. Ni har hela tiden klagat på oss
              under åren som har gått och sagt att vi inte har gjort tillräckligt.
              Då tänkte jag att ni snart skulle börja leverera. Jag var med
              i debatten 2006. Kom igen när infrastrukturpropositionen ska levereras!
              Jag var med 2007. Kom igen när propositionen ska levereras! Då
              var den försenad.
            </seg>
          </u>
          <u>
            <seg>
              Åren 2008 och 2009 fanns det pengar i budgeten, men ni hade ansvar
              för hur de pengarna skulle användas. Hela infrastrukturen finansieras
              ju år från år. Ni har tagit bort de pengarna. Ni har använt dem
              till skattesänkningar i stället. Ni hade kunnat låta 250 miljoner
              vara kvar till vår bana i stället för att sänka skatten. Svårare
              än så är det inte.
            </seg>
          </u>
          <u>
            <seg>
              Jag tycker att ni duckar för problemet och använder en helt felaktig
              argumentation. Vi har exakt samma budgetsystem som ni har. Ni
              har exakt samma budgetsystem som vi alltid har. Om det råkar bli
              så nu att budgeten går åt skogen för er kommer utrymmet naturligtvis
              att bli mycket sämre för er också att kunna finansiera era utlovade
              satsningar. Precis på samma sätt fick vi vid ett antal tillfällen
              backa från våra utlovade satsningar därför att pengarna användes
              till annat.
            </seg>
          </u>
          <u>
            <seg>
              Jag säger inte att vi gjorde tillräckligt, men vi var alla med
              och gjorde prioriteringen hur pengarna skulle användas vid varje
              budgettillfälle. Det kommer ni också att få göra nu. Jag har ett
              väldigt bra minne av hur de här tolv åren administrerades. Jag
              vet när utrymmet att göra den här typen av investeringar började
              komma, och det var inte förrän 2003 som vi hade det ekonomiska
              utrymmet trots att ni alltid pratar om våra tolv år. Nu ska vi
              leverera.
            </seg>
          </u>
          <note type="speaker">
            Anf. 141 CHRISTER ENGELHARDT (s):
          </note>
          <u>
            <seg>
              Herr talman! I propositionen Framtidens resor och transporter
              infrastruktur för hållbar tillväxt skriver regeringen som sin
              bedömning på s. 56 under rubriken Livskraftiga landsbygder: Infrastrukturpropositionen
              utgör en del i regeringens arbete med att stärka landsbygdens
              utvecklingskraft. Sveriges landsbygdsområden spelar en central
              roll för råvarutillförseln till Sveriges viktiga exportindustrier
              och för livsmedelsförsörjningen. Landsbygden är viktig för rekreation
              och en växande besöksnäring och bidrar med attraktiva miljöer
              som stärker landets tillväxtområden. Transportsystemet behöver
              vårdas och utvecklas för att möjliggöra för människor att bo och
              verka i olika landsbygder samt för att säkra utvecklingen av näringslivet
              även utanför de stora tätorterna.
            </seg>
          </u>
          <u>
            <seg>
              Gotland är i högsta grad ett glesbygdslän som ska omfattas av
              regeringens bedömning för att stärka Gotlands utvecklingskraft.
              Det är därför positivt och glädjande att regeringen och trafikutskottet
              tar upp frågan om Gotlandstillägget och att detta är en prioriterad
              fråga.
            </seg>
          </u>
          <u>
            <seg>
              Men för att åstadkomma en positiv regional utveckling på Gotland
              är också en väl fungerande färjetrafik nödvändig. En god tillgänglighet
              när det gäller turtäthet, biljettpriser och kvalitet är faktorer
              som mer än något annat har betydelse för Gotlands utveckling,
              tillväxt och skapande av arbetstillfällen.
            </seg>
          </u>
          <u>
            <seg>
              Den gotländska färjetrafiken har under åren varit ett stort samtalsämne.
              För Gotland och dess invånare, för turismen och det gotländska
              näringslivet är färjetrafiken en naturlig och avgörande del i
              de nödvändiga kontakterna och kommunikationerna med det svenska
              fastlandet och vår omvärld. Våra viktiga flygförbindelser kan
              aldrig ersätta färjetrafikens kapacitet när det gäller resor och
              frakttransporter.
            </seg>
          </u>
          <u>
            <seg>
              Den senaste upphandlingsprocessen har på uppdrag av Näringsdepartementet
              utvärderats. Anbudsförfarandet för Gotlandstrafiken, N2008/413/TR
              , presenterades den 3 september 2008. I utvärderingen skriver
              man i sammanfattningen: I en utvärdering av detta slag är det
              ofrånkomligt att analyserna berör balansen mellan servicenivå
              och kostnad (både ekonomiskt och i form av exempelvis miljöpåverkan).
            </seg>
          </u>
          <u>
            <seg>
              Som en följd av detta nämner man i utvärderingsunderlaget kostnadsminskningar
              genom en längre överfartstid. Man nämner också exempel på kostnadseffektivitet
              med färre antal turer och så vidare.
            </seg>
          </u>
          <u>
            <seg>
              Herr talman! Det är anmärkningsvärt att Gotlandstrafiken ska
              behöva dras med dessa ständiga ifrågasättanden. Gotland är beroende
              av en färjetrafik med en långsiktig, stabil och hållbar lösning.
            </seg>
          </u>
          <u>
            <seg>
              På Gotland har samtliga partier i kommunfullmäktige tillsammans
              med myndigheter och organisationer ställt sig bakom ett antal
              viktiga krav angående färjetrafiken för att garantera en långsiktig
              och hållbar utveckling på Gotland. Dessa krav är bland annat
            </seg>
          </u>
          <u>
            <seg>
              Jag upprepar för trafikutskottet, och vänder mig även till näringsutskottet
              som tidigare i dag debatterade näringsutskottets betänkande 2008/09:NU2
              Regional tillväxt , att färjetrafiken är oerhört viktig för Gotlands
              utveckling som kommun, län och region. Statens ansvar och insatser
              för färjetrafiken till och från Gotland måste ses lika mycket
              som en näringspolitisk satsning som en trafikpolitisk fråga.
            </seg>
          </u>
          <u>
            <seg>
              Riksdagen ställde sig bakom skrivningen utifrån den transportpolitiska
              propositionen Moderna transporter , prop. 2005/06:160, med trafikutskottets
              betänkande 2005/06:TU5 där det står på s. 124 att läsa: Utskottet
              vill inledningsvis understryka att staten har ansvar för att det
              finns likvärdiga transportmöjligheter i hela landet samt att detta
              gäller även Gotland. I detta avseende får Gotland inte ges sämre
              villkor än övriga landet. Färjetrafiken mellan Gotland och fastlandet
              ersätter de vägar och broar som samhället ställer till förfogande
              utan kostnad för nyttjande i övriga landet.
            </seg>
          </u>
          <u>
            <seg>
              Mycket av det som ett samlat Gotland ställer som krav på Gotlandstrafiken
              har sin grund och sitt stöd i trafikutskottets tidigare skrivning
              och ställningstagande i betänkandet Moderna transporter . Jag
              har då förväntat mig att regeringen i sin stora infrastrukturpolitiska
              proposition skulle kunna åstadkomma skrivningar om den gotländska
              färjetrafiken, men inte med ett ord nämner regeringen den gotländska
              färjetrafiken avseende konkurrenskraftiga och låga vägpriser för
              gotlänningar och besökare och att kostnaden inte ska överstiga
              vad det kostar att transporteras motsvarande sträcka på väg. Detta
              gör mig bekymrad, eftersom den infrastrukturpolitiska propositionen
              ska sträcka sig fram till 2021.
            </seg>
          </u>
          <u>
            <seg>
              Mer bekymrad blev jag när jag i höstas i allmänpolitiska debatten
              ställde frågor till statsrådet Åsa Torstensson och fick svaret:
              Just eftersom detta inte står med i infrastrukturpropositionen
              har vi i dagsläget inte valt att gå vidare med vägprisfrågan.
              Därmed är den inte död generellt sett, men den finns inte i ett
              aktivt arbete på departementet.
            </seg>
          </u>
          <u>
            <seg>
              Riksdagen har ställt sig bakom skrivningen att staten har ansvar
              för att det finns likvärdiga transportmöjligheter i hela landet
              samt att detta gäller även Gotland. I detta avseende får Gotland
              inte ges sämre villkor än övriga landet. Färjetrafiken mellan
              Gotland och fastlandet ersätter de vägar och broar som samhället
              ställer till förfogande utan kostnad för nyttjande i övriga landet.
              Då kan man förvänta sig att frågan skulle tas upp i den infrastrukturpolitiska
              propositionen.
            </seg>
          </u>
          <u>
            <seg>
              Herr talman! Socialdemokraterna i trafikutskottet har i betänkandet
              2008/09:TU2, Framtidens resor och transporter infrastruktur för
              hållbar tillväxt på punkt 28 ett särskilt yttrande angående Gotlandstrafiken
              som jag står bakom.
            </seg>
          </u>
          <note>
            I anförandet instämde Krister Örnfjäder (s).
          </note>
          <note type="speaker">
            Anf. 142 KENNETH JOHANSSON (c):
          </note>
          <u>
            <seg>
              Herr talman! Nu har alliansregeringen på kort tid presenterat
              en närtidssatsning för åren 2009 och 2010 på sammanlagt 10 miljarder,
              vilket är extramedel till väg- och järnvägssatsningar. Ytterligare
              1 miljard har därefter anvisats. Det stora infrastrukturprojektet
              för åren 20102021 uppgår till hela 417 miljarder. Det har ni debatterat
              på ett förtjänstfullt sätt här på eftermiddagen.
            </seg>
          </u>
          <u>
            <seg>
              Det jag tänkte göra är att kommentera en del av landet som jag
              tycker att det är alldeles speciellt viktigt att värna om.
            </seg>
          </u>
          <u>
            <seg>
              Närtidssatsningen kommer för Dalarnas del bland annat att ge
              extrasatsningar på godsstråk genom en utbyggnad efter Bergslagsbanan,
              Domnarvets bangård, förbättrad bärighet och tjälsäkring samt satsningar
              på enskilda vägar. De mer långsiktiga satsningarna ska ju nu prioriteras
              av regioner med flera.
            </seg>
          </u>
          <u>
            <seg>
              Region Dalarna och många andra har tydligt redovisat att Dalarna
              är ett län med stort behov av satsningar på väg och järnväg. Det
              är det fjärde största exportlänet och har en basindustri som befinner
              sig i ett expansivt skede. Företagens möjligheter att fortsätta
              bidra till Sveriges ekonomi är självfallet starkt beroende av
              att infrastrukturen utvecklas. Vi har också en turism som är viktig,
              betyder mycket för oss och för landet och har ett stort behov
              av en förbättrad infrastruktur.
            </seg>
          </u>
          <u>
            <seg>
              Från länet sker det nu en kraftsamling för att lyfta fram järnväg
              Dalabanan, Bergslagsbanan och dubbelspår mellan Falun och Borlänge
              och, när det gäller vägar, riksväg 71, E 16, riksväg 50, riksväg
              68 och riksväg 70. Detta är regionen och länet överens om. Det
              var länge sedan som det var så enigt om tagen.
            </seg>
          </u>
          <u>
            <seg>
              Dalabanan mellan Stockholm och Mora med anslutning från Falun
              är en viktig pulsåder för länets infrastruktur, och det finns
              mycket att önska för att vi ska få en bättre tingens ordning i
              den delen. En förbättrad dalabana, för både gods- och pendeltågstrafik,
              skulle i en vision om framtiden kunna vara mycket intressant,
              vilket också Region Dalarna utreder. Region Dalarnas initiativ
              att tidigarelägga investeringar på Dalabanan genom differentierade
              banavgifter fortgår, och ett avtal mellan Banverket och regionen
              är nära förestående. Det finns med andra ord mycket som talar
              för att när nu prioriteringarna ska göras på regionnivå är detta
              ett antal projekt som bör ligga väldigt väl i tiden.
            </seg>
          </u>
          <u>
            <seg>
              Herr talman! Jag är optimist. Jag ser att länet nu är samlat
              och att vi har en alliansregering som gör att vi äntligen kan
              komma till skott med de här viktiga satsningarna.
            </seg>
          </u>
          <note type="speaker">
            Anf. 143 BÖRJE VESTLUND (s):
          </note>
          <u>
            <seg>
              Herr talman! Ja, nu står vi här i det ögonblick då vi skulle
              debattera den proposition som skulle lösa alla problem som över
              huvud taget har funnits på infrastrukturens och transportpolitikens
              område, den som infrastrukturministern under de här två åren alltid
              har hänvisat till. Den skulle lösa allt.
            </seg>
          </u>
          <u>
            <seg>
              När jag läste den hade jag förväntat mig väldigt mycket. Jag
              måste konstatera att det är väldigt lite som står i den här propositionen.
              Att det här skulle vara bättre finansierat än annat kan man ju
              alltid fundera över. Vi får väl se vad som händer när samhällsekonomin
              förändras.
            </seg>
          </u>
          <u>
            <seg>
              Herr talman! Jag vill naturligtvis prata om det som jag håller
              kärast, nämligen Stockholm. Stockholms tunnelbana och Stockholms
              pendeltåg är fulla. Det får inte plats särskilt många nya passagerare
              på de tågen. Hur ska man då göra för att bygga ut det här? Tyvärr
              är det så att det, genom bland annat den här regeringens senfärdighet,
              kommer att dra ut på tiden innan vi får den nya, stora förbifarten
              förbi Stockholms innerstad och Citybanan.
            </seg>
          </u>
          <u>
            <seg>
              Det här är naturligtvis väldigt tråkigt, och det blir extra tråkigt
              att kunna konstatera att när man träffade avtalet i Cederschiöldsöverenskommelsen
              ingick bland annat att regionen till 50 procent skulle finansiera
              de tåg som skulle gå där. Det var också den sanning som man hade
              vid den tidpunkten. Detta har nu staten och denna regering bestämt
              sig för inte var nödvändigt, och på det sättet kan vi återigen
              konstatera att den här regeringen sviker stockholmarna.
            </seg>
          </u>
          <u>
            <seg>
              Jag kan också konstatera att det inte är mycket av det här som
              för oss stockholmare och för oss som har debatterat trafikfrågor
              i Stockholmsregionen är särskilt nytt. Det har inte kommit till
              någonting väsentligt under de här åren. Det handlar om ungefär
              samma vägsträckor och ungefär samma järnvägssträckor. Skillnaden
              är bara en sak, och det är faktiskt just Citybanan, som kom till
              när tredje spåret försvann, och det är väl ganska naturligt.
            </seg>
          </u>
          <u>
            <seg>
              Den andra delen som jag tycker att det finns anledning att kommentera
              i denna proposition är just trängselskatterna, som har visat sig
              vara ett effektivt medel för att minska trafiken i framför allt
              Stockholms innerstad. De har splittrats sönder bit för bit av
              denna regering. Man gör sitt bästa för att se till att det bara
              är för att finansiera infrastruktur, inte för att det skulle finnas
              ett miljöincitament i det här.
            </seg>
          </u>
          <u>
            <seg>
              Det har också inneburit att trängselskatterna i denna omgång
              inte har haft samma effekt som tidigare. Detta är återigen ett
              exempel på när denna regering har svikit stockholmarna när det
              gäller den trafiksituation som vi har i Stockholm.
            </seg>
          </u>
          <u>
            <seg>
              Herr talman! Slutligen måste jag säga någonting om vägarna i
              Stockholm. Vägarna i Stockholm är fulla. Essingeleden är full.
              En del hävdar att det inte har gjorts någonting åt vägsystemet
              i Stockholm sedan 1968. Det är förvisso inte sant. Det är flera
              regeringar som har varit inblandade i detta. Men en sak är säker:
              Det görs för lite, och vi borde ha en större satsning på Stockholm
              så att man kan ta emot de människor som faktiskt bor här. De ska
              kunna ta sig till sina arbetsplatser och till sina bostäder.
            </seg>
          </u>
          <note>
            I detta anförande instämde Christina Axelsson och Ibrahim Baylan
            (båda s).
          </note>
          <note type="speaker">
            Anf. 144 JAN LINDHOLM (mp):
          </note>
          <u>
            <seg>
              Herr talman! Jag har suttit i kammaren lite till och från under
              eftermiddagen och kvällen, men jag har följt större delen av trafikutskottets
              debatt om infrastrukturfrågor.
            </seg>
          </u>
          <u>
            <seg>
              Jag har särskilt noterat att de flesta företrädarna från den
              moderatledda högerkartellen har använt en mycket destruktiv debatteknik,
              förutom Åsa Torstensson som jag tyckte var väldigt kreativ, konstruktiv
              och sansad i sitt anförande. De har använt större delen av tiden
              till att klaga på den gamla regeringen. Jag tycker inte att det
              är särskilt konstruktivt. Jag har saknat argumenten för förslagen.
            </seg>
          </u>
          <u>
            <seg>
              Jag begärde ordet för att tala lite grann om regionalpolitik.
              Jag blev väldigt glad när Kenneth Johansson från majoritetssidan
              nämnde dubbelspåret FalunBorlänge som jag har tjatat om i fyra
              år här i kammaren i alla möjliga debatter lite då och då. Det
              är alltså det tyngst trafikerade enkelspåret i Sverige enligt
              den statistik som jag har sett. Det är 18 kilometer mellan två
              samhällen. Vi är 100 000 människor som bor där och har en gemensam
              arbetsmarknad, och det tar ofta 35 minuter att åka tåg däremellan.
              Tåget stannar på två ställen. Det är en situation som är ohållbar.
            </seg>
          </u>
          <u>
            <seg>
              Jag blev också väldigt glad när infrastrukturministern nämnde
              att bakom detta ligger att man vill satsa på skogen och malmen
              och att man vill se till att hela Sverige ska kunna utveckla turismen.
            </seg>
          </u>
          <u>
            <seg>
              Det är någon sorts inriktningsbeslut som ska fattas. Jag hoppas
              att man ska förverkliga det. Vi har ett samhälle med 70 000 gästsängar
              uppe i Sälen. Med all personal som säsongsmässigt jobbar där uppe
              är det nästan 100 000 människor, men man kan inte ta sig dit med
              tåg. Jag hoppas att det blir en prioriterad fråga som ni kommer
              att lyfta fram. Jag tycker att det är en av de mest extrema situationer
              som vi har i landet att det inte går att åka tåg till Sälen.
            </seg>
          </u>
          <u>
            <seg>
              Jag vill naturligtvis också bara nämna Dalabanan och Bergslagsbanan
              som är väldigt viktiga för oss. Vi behöver få insatser på de sträckor
              som inte har underhållits. Det finns sträckor som inte har fått
              något rejält underhåll på över 20 år.
            </seg>
          </u>
          <u>
            <seg>
              Eftersom det är så ont om tid vill jag särskilt lyfta fram en
              sak som Kenneth Johansson inte nämnde och som för oss i Dalarna
              är en oerhört viktig fråga. Vi har en kommun som heter Ludvika.
              Där är man oerhört beroende av ABB. ABB har där sin forskning
              när det gäller högspänd växelström och högspänd likström. Det
              är ett forskningscentrum som är det mest excellenta i världen.
              Forskare från hela världen kommer dit. Man har där en produktion
              som innebär att man kör ut transformatorer som väger 400 ton eller
              till och med mer. De går på tågvagnar med 16 axlar i vardera ändan.
              Även själva vagnarna väger naturligtvis oerhört mycket. Dessa
              går ned till Norrköping. Tyvärr har det hänt att en vagn har vält.
              Det är alltså oerhört viktigt att denna verksamhet kan vara kvar
              om vi inte ska förlora de 2 5003 000 jobb som det innebär i praktiken
              med alla kringverksamheter. Om denna verksamhet flyttas kommer
              den inte att flyttas till något annat ställe i Sverige, utan då
              flyttas den antagligen till Kina.
            </seg>
          </u>
          <u>
            <seg>
              När ni ska sätta kött på benen på detta hoppas jag att ni verkligen
              ser till att man vidtar åtgärder så att banan från Ludvika ned
              till Norrköping kan fungera för dessa transporter. Problemet med
              Dalarna är att det ligger mitt i landet, och gods från hela norra
              Sverige passerar genom Dalarna. Det är nödvändigt för all industri.
              Jag talar inte bara för Dalarnas skull. All tung industri norr
              om Dalarna är beroende av att transporterna genom vårt län fungerar
              bra. Tänk på det! Det vill jag skicka med.
            </seg>
          </u>
          <note>
            I detta anförande instämde Karin Svensson Smith (mp).
          </note>
          <note>
            Överläggningen var härmed avslutad.
          </note>
          <note>
            16 § Grönbok om jordbruksprodukters kvalitet
          </note>
          <note>
            Föredrogs
          </note>
          <note type="speaker">
            Anf. 145 BO BERNHARDSSON (s):
          </note>
          <u>
            <seg>
              Herr talman! Ämnet för dagens debatt är EU:s grönbok om jordbruksprodukters
              kvalitet. Det handlar alltså om vilka krav som bör ställas på
              produktionen och på produkterna. Det är nog så aktuellt när julen,
              årets mest matglada högtid, närmar sig. Jordbruksprodukter är,
              ofta i alla fall, sådant som vi äter.
            </seg>
          </u>
          <u>
            <seg>
              Syftet är att starta ett samråd inom Europeiska unionen om det
              bästa sättet att skydda och främja jordbruksprodukters kvalitet,
              som det står i grönboken.
            </seg>
          </u>
          <u>
            <seg>
              Initiativet är angeläget, och grönboken är en bra början. Men
              jag skulle ändå först vilja anlägga en kritisk synpunkt. Det är
              i för hög grad producentintresset som är utgångspunkten i grönboken
              även om det tydligt framgår att det är konsumenternas krav som
              ska beaktas och att det är huvuduppgiften.
            </seg>
          </u>
          <u>
            <seg>
              Det är inte första gången som producentintresset har en tendens
              att ta över inom den gemensamma jordbrukspolitiken. Det händer
              då och då, som till exempel när man som jordbrukspolitiska åtgärder
              för fram krav på att det ska delas ut gratis frukt till Europas
              skolbarn eller mat till de fattigaste. Skolpolitik eller socialpolitik
              bör inte konstrueras för att skapa avsättning för överproduktion
              inom jordbrukssektorn.
            </seg>
          </u>
          <u>
            <seg>
              Utskottet stryker alltså under i utlåtandet, och där är vi eniga,
              att arbetet med livsmedelskvalitet måste bygga på vad konsumenterna
              vill ha och inte på vad producenterna helst vill sälja.
            </seg>
          </u>
          <u>
            <seg>
              När detta nog så viktiga påpekande är gjort måste jag säga att
              diskussionen egentligen borde vidgas ännu mer. Begreppen konsument
              och producent utgår från att vi människor i första hand möts och
              handlar på en marknad, att vi är homo economikus , en ganska självisk
              typ som nationalekonomerna har hittat på.
            </seg>
          </u>
          <u>
            <seg>
              Men vi människor är också löntagare, miljövänner, föräldrar och
              framför allt människor med ansvar för och tankar om alltihop,
              om helheten.
            </seg>
          </u>
          <u>
            <seg>
              Om man som konsument får frågan vilka krav man ställer på julskinkan
              ligger det nog ganska nära till hands att man svarar att den ska
              vara billig och god. Om frågan i stället ställs till oss i vår
              egenskap av människor som är oroliga för klimathotet eller i vår
              egenskap av människor som är oroliga för djurens välbefinnande
              blir svaret ganska säkert lite annorlunda. Det är helheten som
              måste vara utgångspunkten.
            </seg>
          </u>
          <u>
            <seg>
              Politiken är till för att väga samman just helheten, att lösa
              de problem som inte kan lösas på marknaden av konsumenter och
              producenter själva. Den är till för att stötta och stimulera och
              där det är nödvändigt reglera och ibland faktiskt förbjuda för
              att resultatet i slutändan ska bli bra och hälsosamma produkter
              och en produktion som är långsiktigt uthållig och som inte suger
              ut vare sig vår jord eller människor.
            </seg>
          </u>
          <u>
            <seg>
              Herr talman! Det finns undersökningar gjorda i Norden. En av
              dem heter Etisk märkning av livsmedel . Den visar att konsumenterna
              i första hand vill att politiker och företag, primärproducenter
              och inom handeln, ska åtgärda problemen så att de aldrig når konsumenten,
              att varor som kan tänkas vara skadliga eller har producerats på
              ett tvivelaktigt sätt helt enkelt inte ska saluföras. Den uppgiften
              ligger på oss politiker och naturligtvis på producenterna.
            </seg>
          </u>
          <u>
            <seg>
              Jag säger det här därför att etisk miljömärkning inom livsmedelssektorn,
              och för den delen kundvalsmodellen på andra områden, inte får
              bli ett sätt för politiker att fly undan sitt grundläggande ansvar.
              Medborgarna förväntar sig att vi politiker med lagstiftning ska
              lösa de problem som kan lösas redan vid källan så att problemen
              när det gäller konsumentprodukter aldrig når fram till handeln.
              Det är konsumenternas grundinställning. Det finns undersökningar
              som belägger detta.
            </seg>
          </u>
          <u>
            <seg>
              Konsumentmakten är alltså inte det enda verktyget men en viktig
              och stark kraft att utnyttja. Konsumenternas egna val är ett styrinstrument
              som inte minst i en internationaliserad och globaliserad handelsmiljö
              kan och måste komplettera politiska åtgärder. De direkta politiska
              ingripandena har vanligen bara nationell räckvidd utan att nå
              ut till den globala miljön.
            </seg>
          </u>
          <u>
            <seg>
              EU-samarbetet vidgar, och det är viktigt att påpeka, rätt utformat
              politikens möjligheter. Det är det som bland annat är syftet med
              samarbetet.
            </seg>
          </u>
          <u>
            <seg>
              I den bästa av världar produceras alla livsmedel klimatvänligt
              och utan gifter. I den bästa av världar finns det inte barnarbete
              och löneslaveri därför att demokratiska processer och facklig
              kamp har tvingat fram bra produktionsförhållanden och bra produkter
              överallt. I den bästa av världar behövs ingen klimatmärkning eller
              rättvisemärkning eller ursprungsmärkning. Men vi lever inte i
              den bästa av världar.
            </seg>
          </u>
          <u>
            <seg>
              Konsumentmakten och att stimulera konsumentmakten är på många
              områden ett nödvändigt verktyg att ta till, samtidigt som politiken,
              jag upprepar det, måste vara kraftfull där och då den kan vara
              kraftfull och bland annat understödja och stärka konsumenternas
              möjligheter att utöva inflytande genom att välja själva.
            </seg>
          </u>
          <u>
            <seg>
              Herr talman! Det är mot den här bakgrunden vi har en reservation
              till förmån för att ursprungsmärkningen ska bli obligatorisk.
              För bara en vecka sedan kom en larmrapport om dioxin i griskött
              från Irland. I dag gäller den obligatoriska märkningen inom EU
              bara nötkött, en märkning som blev följden av galna ko-sjukan.
              Varför är det så? Varför inte griskött? Varför inte fågelkött?
              Varför inte livsmedel över huvud taget när det är möjligt?
            </seg>
          </u>
          <u>
            <seg>
              Den fråga som ställs i grönboken är: Vilka är för- respektive
              nackdelarna om det skulle bli obligatoriskt att ange var primärprodukterna
              har producerats? Man nöjer sig med primärprodukterna. Det gör
              inte vi.
            </seg>
          </u>
          <u>
            <seg>
              Jag tror att det är tveksamt, men det är möjligt att det finns
              några direkta nackdelar, men visst finns det svårigheter, framför
              allt om man sträcker ut uppgiften att märka till att gälla mer
              än primärprodukterna, att också gälla efterbehandling och bearbetning
              av livsmedel.
            </seg>
          </u>
          <u>
            <seg>
              Framför allt finns det fördelar. Obligatorisk ursprungsmärkning
              skulle underlätta för konsumenterna och det är vår uppgift att
              underlätta för konsumenterna att välja närproducerat, att välja
              miljöklokt eller socialt ansvarsfullt. Att till exempel kunna
              välja rätt julskinka är viktigt, även om det kan vara nog så banalt,
              men det är viktigt med julskinkan.
            </seg>
          </u>
          <u>
            <seg>
              Vi anser därför att utskottsmajoriteten borde ha ställt det kravet
              på Sveriges regering, vi gör det, att man målmedvetet ska arbeta
              för att få till stånd obligatorisk ursprungsmärkning av livsmedel.
            </seg>
          </u>
          <u>
            <seg>
              Därför yrkar jag bifall till reservationen.
            </seg>
          </u>
          <note type="speaker">
            Anf. 146 JACOB JOHNSON (v):
          </note>
          <u>
            <seg>
              Herr talman! Det är en relativt ny företeelse att vi här i kammaren
              debatterar så kallade grönböcker från EU-kommissionen. En grönbok
              är ett diskussionsdokument från kommissionen inför ny lagstiftning.
              Olika instanser, till exempel Sveriges riksdag, men även enskilda
              personer ges tillfälle att yttra sig över grönboken. Baserat på
              inkommen information och yttranden lägger kommissionen så småningom
              fram konkreta lagförslag.
            </seg>
          </u>
          <u>
            <seg>
              Det här tillvägagångssättet illustrerar väl hur initiativen tas
              i EU-maskineriet. Initiativen kommer från kommissionen, från tjänstemännen.
              Det är kommissionen som föreslår nya lagar, inte medlemsstaterna
              eller de folkvalda EU-parlamentarikerna. Man skulle kunna säga
              att det är tjänstemännen som agerar och de folkvalda som reagerar.
              Det är ett tydligt exempel på EU:s demokratiunderskott.
            </seg>
          </u>
          <u>
            <seg>
              Nåväl, herr talman, låt mig reagera lite på denna grönbok om
              jordbruksprodukters kvalitet. Kommissionen framhåller att den
              ökade globaliseringen medför ökad konkurrens för EU:s jordbrukare
              från länder med lägre produktionskostnader och att en god kvalitet
              på råvaror och förädlade produkter är en tillgång för EU:s jordbruk.
              Kommissionen menar vidare att kvalitet handlar om att leva upp
              till konsumenternas förväntningar.
            </seg>
          </u>
          <u>
            <seg>
              Det är väl påpekanden man kan hålla med om. Men som vanligt handlar
              det om detaljerna hur dessa förväntningar ska beskrivas, bedömas
              och avvägas. Jag tycker till exempel att beskrivningen i betänkandet
              av kommissionens syn på jordbrukets betydelse för en hållbar utveckling
              bland annat saknar övergödningsproblematiken avseende Östersjön.
              Det var inte länge sedan som till exempel Jordbruksverket hävdade
              att om Sverige ska kunna leva upp till sina åtaganden enligt Baltic
              Sea Action Plan måste en stor del av det svenska jordbruket läggas
              ned.
            </seg>
          </u>
          <u>
            <seg>
              Grönboken är som sagt ett diskussionsunderlag och innehåller
              inga konkreta förslag till regeländringar. Vi är ännu inte i ett
              skarpt beslutsläge så att säga. Det blir gärna så att utlåtanden
              från riksdagen också blir i form av ett diskussionssvar, som en
              del i en pågående process. Så kan man se utskottets ställningstagande
              i betänkandet i huvudsak: Vi välkomnar att samråd inleds, vi betonar
              vikten av kunskap om vad konsumenterna vill ha. Det bör vara självklart
              att lagstadgade krav uppfylls, det behövs inte en särskild symbol
              för detta på produkterna, frågan om privata certifieringar med
              mera bör följas upp. Naturligtvis säger utskottet i sitt utlåtande
              att man återkommer med ställningstagande när konkreta förslag
              läggs fram.
            </seg>
          </u>
          <u>
            <seg>
              I ett avseende vill jag dock, liksom mina oppositionskamrater
              i det rödgröna laget, redan nu sätta ned foten. Det handlar om
              den obligatoriska ursprungsmärkningen. Skälen för detta tycker
              jag väl har beskrivits av Bo Bernhardsson i föregående inlägg,
              så jag tänker inte upprepa hans argument. Men jag kan konstatera
              att jag nog själv är en typisk konsument. Som tur är, eller kanske
              ibland tyvärr, har jag genom åren märkt att jag ofta är som Svensson,
              kanske till och med mer än vad jag vill erkänna. Jag tror att
              den vanlige konsumenten, precis som jag, helt enkelt vill veta
              varifrån produkterna kommer.
            </seg>
          </u>
          <u>
            <seg>
              Jag yrkar bifall till reservationen.
            </seg>
          </u>
          <note type="speaker">
            Anf. 147 TINA EHN (mp):
          </note>
          <u>
            <seg>
              Herr talman! Jag börjar med att yrka bifall till reservationen.
            </seg>
          </u>
          <u>
            <seg>
              Jag vill börja med att uppmana dem som är det minsta intresserade
              av den här frågan att lämna in synpunkter, vilket är möjligt.
              I den här diskussions- och samrådsomgången hoppas kommissionen
              få in synpunkter från alla organisationer och medborgare som är
              intresserade av jordbruksprodukternas kvalitet. Det här uppmuntrar
              man till. Det kan vara lite svårt för konsumenterna att veta hur
              man kan hitta den rätta sidan, men de vetgiriga gör det säkert.
            </seg>
          </u>
          <u>
            <seg>
              Kvalitet är EU-jordbrukarnas främsta vapen. Kvaliteten berör
              alla jordbrukare och alla som köper jordbruksprodukter. Kvalitet
              handlar om att leva upp till konsumenternas förväntningar.
            </seg>
          </u>
          <u>
            <seg>
              De kvalitetsaspekter som tas upp i den här grönboken är de egenskaper
              hos produkter som jordbrukare vill göra bättre kända och som konsumenterna
              vill känna till, till exempel vilka metoder som använts och på
              vilken plats jordbruket sker.
            </seg>
          </u>
          <u>
            <seg>
              Vidare blir konsumenterna alltmer uppmärksamma på jordbrukets
              bidrag till en hållbar utveckling, klimatförändringar, livsmedelstrygghet
              och livsmedelsutveckling, den biologiska mångfalden, djurskyddet
              och vattenbristen.
            </seg>
          </u>
          <u>
            <seg>
              I samband med utbrottet av galna ko-sjukan i Storbritannien 1986
              och dioxinskandalen i Belgien 1999 stötte myndigheter och företag
              på problem när de ville dra tillbaka smittat kött och förorenad
              matolja från marknaden. De kunde inte spåra hur djuren, köttet
              och andra produkter hade rört sig på marknaden. Företagen blev
              tvungna att dra tillbaka och återkalla stora mängder livsmedel.
            </seg>
          </u>
          <u>
            <seg>
              För att bibehålla konsumenternas förtroende skapades det regler
              om spårbarhet. Syftet med reglerna är att företagarna ska kunna
              göra riktade och lämpliga tillbakadraganden av livsmedel som har
              blivit hälsofarliga av olika skäl. Och det är bra när det fungerar.
            </seg>
          </u>
          <u>
            <seg>
              Viktigt är dock att se saken även ur ett konsumentperspektiv
              i första led, att konsumenterna har rätt att veta för att kunna
              göra val och därmed styra den kreativa marknaden.
            </seg>
          </u>
          <u>
            <seg>
              Med spårbarheten som man börjat arbeta med finns det möjlighet
              att genom alla stadier spåra och följa livsmedel, livsmedelsproducerade
              djur och ämnen som är avsedda för eller kan förväntas ingå i en
              livsmedelstillverkning. Spårbarheten innebär en skyldighet att
              som företag kunna redovisa ett steg bakåt i hanteringen och ett
              steg framåt i hanteringen. Man har ingen redovisningsskyldighet
              framåt i kedjan så länge allt är lugnt. Men man ska kunna redovisa
              om någonting händer en vara så att den behöver dras in, och det
              händer som bekant. Här har man byggt upp någonting väldigt effektivt
              och bra. Det här är förmodligen ett bra krav på företagen, tror
              jag.
            </seg>
          </u>
          <u>
            <seg>
              Ett problem i dag är att vi i stor omfattning är på väg att tappa
              bort både kunskap om och kontroll av vad mat egentligen är och
              hur råvaror ser ut? Hur och var är det möjligt att producera något?
              Krävs det mycket vatten? Går det att äta? Har djuren haft ett
              sjyst liv? Det är inte självklart att vi känner till det.
            </seg>
          </u>
          <u>
            <seg>
              Ur ett konsumentperspektiv är det av stor vikt att kunna göra
              val, och det är alla eniga om. Vår skyldighet som politiker är
              att se till att det är möjligt.
            </seg>
          </u>
          <u>
            <seg>
              Frivillighet är ofta väldigt bra, men ibland räcker inte det.
              Rätten att veta en varas ursprung ska gälla. Annars kan vi faktiskt
              strunta i att tala om konsumenternas val. Rätten att veta om en
              gris är uppfödd på Irland eller i Sverige borde vara självklar.
              Orsaken till att man vill veta kan variera.
            </seg>
          </u>
          <u>
            <seg>
              En sak som redan har belysts här är dioxinlarmet som tydliggjorde
              behovet av ursprungsmärkning. På en hemsida uttrycker sig LRF:s
              förbundsordförande så här: Avslöjandet om dioxiner i irländskt
              fläskkött visar ännu en gång att svenska konsumenter är villiga
              att se en utökad ursprungsmärkning. Och det är inte taget ur luften,
              säger LRF:s förbundsordförande. Vidare säger han att Sverige har
              en livsmedelssäkerhet som är unik och lyfter fram Sveriges unika
              djurskyddslagstiftning. Vidare säger han också att en ursprungsmärkning
              inte är ett handelshinder.
            </seg>
          </u>
          <u>
            <seg>
              Även om den svenska djurskyddshanteringen fick en smäll i gårdagens
              medier får vi väl hoppas att Jordbruksverket och kommunerna gör
              det de ska och att de har tillräckligt med resurser. Det råder
              i alla fall en viss oro över vad som händer med omläggningen av
              djurskyddet till länsstyrelserna från kommunerna vid årsskiftet
              med en kraftig minskning av antalet djurskyddsinspektörer runt
              om i landet. Håller argumenten?
            </seg>
          </u>
          <u>
            <seg>
              Det är viktigt att nationer kan ha höga krav på miljö och djurskydd,
              att de mervärden som dessa kan ge försvaras och att de som producerar
              på ett ekologiskt och hållbart vis inte behöver ha högre kostnader
              för sin hänsyn och sitt ansvarstagande.
            </seg>
          </u>
          <u>
            <seg>
              Vad behöver en konsument veta? Det går att besvara olika. Men
              vad vill en konsument veta? Ja, det har vi redan kunnat läsa om
              i grönbokspapperet. Vad kan samhället göra för att se till att
              rätten att veta kan gälla? En del är obligatorisk ursprungsmärkning.
              Men det kanske inte räcker med det eller med företagens spårbarhet.
              Vi kanske behöver veta vilken klimatpåverkan maten bidrar till,
              vilket inte är lätt att lösa. Men vi kanske lättare kan veta vilka
              transportslag som används för produkterna. Jag har sett uppgiften
              att till exempel passionsfrukt som flygs från Colombia bidrar
              med otroligt mycket koldioxid. Jag tror att det var 7 kilo koldioxid
              per kilo. Det är ganska höga siffror. Men det kan vara viktigt
              att veta som konsument.
            </seg>
          </u>
          <u>
            <seg>
              Nåväl, diskussionen lär fortsätta. Jag funderar på allvar på
              hur man och vem som egentligen kan anse sig ha full kontroll på
              vad våra livsmedel i dag innehåller. Vi vet ibland ursprunget
              för rena råvaror. Vi kan läsa innehållsdeklarationen. Men förstår
              vi dessa alla gånger? Mixande av mat med inblandning av tvivelaktiga
              ingredienser eller tveksamma system för att ta fram livsmedel
              är mycket svårt för var och en av oss att ha koll på.
            </seg>
          </u>
          <u>
            <seg>
              Vi blir allt sårbarare som människor och konsumenter när kunskapen
              inte finns eller när vi inte ens får rätten till möjlighet att
              ha rätt att veta.
            </seg>
          </u>
          <note type="speaker">
            Anf. 148 BENGT-ANDERS JOHANSSON (m):
          </note>
          <u>
            <seg>
              Fru talman! Först vill jag yrka bifall till utskottets förslag
              i utlåtandet.
            </seg>
          </u>
          <u>
            <seg>
              Jag tänker uppehålla mig lite grann vid grönboken som sådan,
              lite grann vid Sveriges export och sedan avsluta med kvalitetsbegreppen.
            </seg>
          </u>
          <u>
            <seg>
              Precis som Jacob Johnson tog upp här är det här en lite ny era
              för oss, nämligen att diskutera och debattera grönböckerna. Där
              vill jag rikta ett tack till utskottet för att vi är överens om
              tagen. Vi kanske är det utskott som har anammat detta i högsta
              grad så här långt. Det handlar om att flytta ned EU-besluten dit
              de hör hemma, nämligen på utskottsnivå. Jag som också har ett
              uppdrag i EU-nämnden tycker att det är en kolossalt viktig del
              i vårt arbete att avdramatisera den här typen av frågor, så att
              de hör hemma på rätt ställe.
            </seg>
          </u>
          <u>
            <seg>
              Vi kan titta lite grann på Sveriges export. Vi är några som är
              så fruktansvärt gamla att vi kommer ihåg tiden före EU-medlemskapet.
            </seg>
          </u>
          <u>
            <seg>
              Jag minns mycket väl LRF:s argumentering. Man sade så här: Visst,
              vi kan få en ökad konkurrens, men vi får en helt ny marknad. Man
              gjorde då kvalificerade beräkningar om att detta skulle kunna
              bli en vinst för Sverige. Det var som att komma över en tröskel,
              vilket gjorde det lättare att vända oss ut till en ny marknad
              än tidigare.
            </seg>
          </u>
          <u>
            <seg>
              Enligt de senast tillgängliga siffrorna ökade livsmedelsexporten
              med 18 procent. Då ska ni jämföra det med att övrig export ökade
              med 9 procent. Livsmedelsexporten ökade alltså dubbelt så mycket.
              Plus 5 miljarder och totalt 41 miljarder är väldigt mycket pengar.
              Då ska vi ha en sak till klar för oss, nämligen att det i huvudsak
              är väldigt högförädlade produkter. Det gör att det skapas mycket
              arbetstillfällen här i landet, och det är viktigt, inte minst
              i den tid som vi nu är inne i.
            </seg>
          </u>
          <u>
            <seg>
              Jag tittade på ett examensarbete som presenterades under 2008
              från SLU. Respondenterna till doktorsavhandlingen säger att 76
              procent av livsmedelsproducenterna räknade med en ökning av exporten
              trots att det började vika av.
            </seg>
          </u>
          <u>
            <seg>
              Jag kontaktade i dag Livsmedelsindustriernas vd, Agneta Dreber,
              och frågade henne om hon bedömer att denna utveckling fortsatt
              ligger fast. Hon sade: Det gör den kanske inte, men vi kommer
              inte att vika från de tal som ligger.
            </seg>
          </u>
          <u>
            <seg>
              Jag tycker att det är ett trevligt besked att kunna lämna att
              man trots finanskrisen gör bedömningen att vi kan ha en fortsatt
              hög export av livsmedel.
            </seg>
          </u>
          <u>
            <seg>
              Fru talman! Jag går över till kvaliteten som det egentligen handlar
              om. Vi ser kvaliteten som en konkurrensfördel. LRF hade precis
              samma resonemang på 80-talet innan vi blev medlemmar i EU, nämligen
              att det gav möjligheter därför att vi har hög standard och kvalitet
              på de svenska livsmedlen.
            </seg>
          </u>
          <u>
            <seg>
              Kvalitet är inte vad producenterna eller politiken bestämmer
              utan vad konsumenten bestämmer. Det är oändligt viktigt just när
              det gäller livsmedel och tjänsteproduktion därför att det upplevs
              olika av olika medborgare. Det jag tycker smakar bra är det inte
              alls säkert att Jacob Johnson tycker smakar bra. Alltså måste
              det vara min utgångspunkt som gäller när jag ska handla. Det är
              just denna frihet som ligger till grund för att kvaliteten kan
              vara olika beroende på vem som är mottagare. Det är därför det
              är så viktigt att det är konsumenten som bestämmer. Detta skapar
              också ett underlag för att kunna göra medvetna val. Vi vill att
              medborgarna ska ha den möjligheten.
            </seg>
          </u>
          <u>
            <seg>
              Jag sade att den första tröskeln var att vi tog oss ut i Europa.
              70 procent av livsmedelsexporten går till Europa. 10 procent går
              till USA.
            </seg>
          </u>
          <u>
            <seg>
              Nu har vi nästa tröskel. Det är globaliseringen. Vi ska kunna
              göra samma bedömning som vi gjorde nationellt en gång i tiden
              när vi steg ut i EU, nämligen att vi nu kan skapa ett ordentligt
              och bra kvalitetssystem för hela världen när vi ska exportera
              våra EU-producerade varor. Detta är en intressant och spännande
              väg in i den nya globaliserade världen.
            </seg>
          </u>
          <u>
            <seg>
              Vad är det då vi säger? Jo, att vi ska ha fullständigt klart
              för oss att vi kan ha märkningar i all oändlighet. Jag tror att
              det finns lika många krav på hur saker och ting ska märkas som
              det finns konsumenter. Samtidigt säger vi att vi ska minska administrationen
              med 25 procent. Det här går inte riktigt ihop. Då måste vi också
              ta ansvar för detta. En sak ska ni ha klart för er: Det här är
              inte gratis. Vem är det som får betala? Jo, det är konsumenten.
              Beslutar vi att det ska märkas stiger priset.
            </seg>
          </u>
          <u>
            <seg>
              Vi är inte speciellt intresserade av någon EU-logga. Det är ganska
              meningslöst att sätta en EU-logga på en produkt eftersom vi har
              så stort inhemskt utbyte inom EU. Det ger inte speciellt mycket
              information. Vi utgår från att de grundhygieniska krav som vi
              ställer genom jordbrukspolitiken och livsmedelspolitiken gäller.
              Alltså har det inte mycket att tillföra.
            </seg>
          </u>
          <u>
            <seg>
              Ursprungsmärkning är alldeles utmärkt. Vi tycker att man ska
              uppmuntra detta. Det ska dock vara på frivillig basis. Vi ser
              det som en mycket tydlig affärs- och konkurrensmöjlighet för de
              leverantörer och producenter som vill lyfta fram sina varumärken,
              men vi behöver inte tvinga på folk det. Skulle vi göra det skulle
              vi slå ut en hel del småföretag i denna bransch. Det vill jag
              inte bidra till.
            </seg>
          </u>
          <u>
            <seg>
              Vi säger också ja till handelsnormerna i den mån det inte finns
              internationella sådana. Då ska vi i första hand anamma dem. Vi
              har ju ett regelverk som kallas WTO och då är det viktigt att
              vi tar dem i första hand. Dem vi har ska vi förenkla.
            </seg>
          </u>
          <u>
            <seg>
              Geografiska beteckningar säger vi också ja till. De får dock
              inte vara för detaljerade och det ska vara konsumentefterfrågat.
            </seg>
          </u>
          <u>
            <seg>
              När det gäller ekologiskt producerade varor kan man inrikta sig
              på att ha en europeisk logga för detta i stället för att ha vissa
              i Sverige och andra på annat håll. Det kan vara en bra upplysning
              och då kanske vi också kan få samma regelverk.
            </seg>
          </u>
          <u>
            <seg>
              Detsamma gäller certifieringssystemen där det ska vara något
              mer än bara baskraven.
            </seg>
          </u>
          <u>
            <seg>
              Men det är som sagt var konsumenten som betalar. Vi får vara
              återhållsamma och inte bara tillföra nytt. Det handlar också om
              att ta bort det som inte har någon funktion att fylla.
            </seg>
          </u>
          <u>
            <seg>
              Med de orden, fru talman, tackar jag för mig i denna omgång.
            </seg>
          </u>
          <note>
            (Applåder)
          </note>
          <note type="speaker">
            Anf. 149 BO BERNHARDSSON (s) replik:
          </note>
          <u>
            <seg>
              Fru talman! Jag måste envisas lite och be om bättre förklaringar.
              Varför vill man inte ha obligatorisk ursprungsmärkning? Man går
              så långt i majoritetstexten att man säger att det ska uppmuntras.
              Man understryker när det gäller ursprungsmärkning av frukt och
              grönsaker att det har starkt stöd hos såväl producenter som handel.
              Det är också en information som efterfrågas av konsumenterna.
            </seg>
          </u>
          <u>
            <seg>
              För mig är det lite svårt att förstå varför man inte tar steget
              och säger att ursprungsmärkningen är så viktig som information
              till konsumenterna att vi förordar en sådan lösning.
            </seg>
          </u>
          <u>
            <seg>
              Är det inte i själva verket så att detta är någon sorts vaktslående
              av producentintresset? Man vill inte lägga det kravet på producenten.
              Bengt-Anders Johansson säger att det kommer att leda till konkurser
              bland småföretagare. För mig är inte det heller riktigt begripligt.
              Skulle märkning av ursprunget leda till att småföretagen gick
              i konkurs? Vad är de egentliga skälen till att man inte tar detta
              steg?
            </seg>
          </u>
          <note type="speaker">
            Anf. 150 BENGT-ANDERS JOHANSSON (m) replik:
          </note>
          <u>
            <seg>
              Fru talman! Grunden är precis som jag sade att vi tycker att
              den första vägen man ska gå är den frivilliga. Man ska se det
              som en affärsmöjlighet. Allt har inte ett värde av att vara ursprungsmärkt.
              Det är inte heller helt enkelt hur man ska göra en ursprungsmärkning.
              Tar man exempelvis sperma från en fransk gris till en dansk sugga
              som föds upp i Tyskland och slutligen styckas i Sverige är det
              inte riktigt enkelt att göra en ursprungsmärkning på den produkten.
              Det finns mängder av sådana svårigheter just när det gäller sammansatta
              produkter. Det är en bit av det.
            </seg>
          </u>
          <u>
            <seg>
              Det finns redan en hel del ursprungsmärkning. Den kommer fram
              av egen kraft utan att vi politiker lägger oss i det.
            </seg>
          </u>
          <u>
            <seg>
              Det är lite trist att Socialdemokraterna gör en reservation i
              en grönbok i ett sådant tidigt skede. Det handlar inte om några
              skarpa förslag i en grönbok, utan det är utkastet till en kommande
              diskussion som ska leda till någon form av nya riktlinjer. Då
              är det lite trist att ni reserverar er redan nu.
            </seg>
          </u>
          <note type="speaker">
            Anf. 151 BO BERNHARDSSON (s) replik:
          </note>
          <u>
            <seg>
              Fru talman! Det är väl det riksdagen är till för, nämligen att
              få en tydlig diskussion. Detta är en fråga där vi inom socialdemokratin
              och oppositionen har haft en bestämd åsikt under ganska lång tid.
              Därför är det naturligt att vi markerar det när grönboken kommer
              upp. Det är ingen ny diskussion; den har pågått ett tag. Det är
              logiskt för oss att hålla fast vid vår ståndpunkt.
            </seg>
          </u>
          <u>
            <seg>
              Man kan ta andra exempel. Den borgerliga majoriteten har ständigt
              den tillbakalutade hållningen att det ska vara frivilligt. På
              andra områden är man beredd att sätta hårt mot hårt. Jag ska inte
              diskutera arbetsmarknadspolitik i kväll, men så är det ju. Men
              när det gäller producentintresset och företagen ska det gå lugnt
              till. Man ska inte fatta bestämda beslut utan säga att detta ska
              vara frivilligt.
            </seg>
          </u>
          <u>
            <seg>
              Vi har andra exempel. När det gäller transfetterna har vi samma
              diskussion. Vi vill att man ska förbjuda transfetter enligt dansk
              modell. Det har vi diskuterat i kammaren. Häromdagen kom det en
              rapport från Livsmedelsverket som har undersökt förekomsten av
              transfetter. Man säger att det har blivit något bättre. Det är
              samma sak där. Jag frågar mig, varför inte? På vissa områden har
              politiken till uppgift att vara tydlig och skapa bra förutsättningar
              för konsumenterna att göra val.
            </seg>
          </u>
          <u>
            <seg>
              Konsumenterna förväntar sig ofta att vi ska föra bort sådant
              som inte bör finnas på marknaden. De ska inte behöva träffa några
              val när det gäller transfetter eller giftiga ämnen.
            </seg>
          </u>
          <u>
            <seg>
              Det finns en tillbakalutad hållning. Jag tror inte att den är
              särskilt fruktbar. Ibland måste man sätta ned foten.
            </seg>
          </u>
          <note type="speaker">
            Anf. 152 BENGT-ANDERS JOHANSSON (m) replik:
          </note>
          <u>
            <seg>
              Fru talman! Det är märkligt att ursprungsmärkningen ska vara
              länderspecifik. Det står i er reservation, Bo Bernhardsson, att
              ursprungslandet är det viktiga. Det finns ju många andra geografiska
              beteckningar som underförstått också ger information om vilket
              land saker och ting kommer från.
            </seg>
          </u>
          <u>
            <seg>
              Det finns mängder av exempel på märkning på vin, skinka från
              Italien och så vidare som har hittat en väldigt fin kvalitetskoppling.
              Det har fungerat alldeles utmärkt och det har gått utan att politiken
              har pekat ut det. Problemet med politiken är att den är för trög
              och för långsam.
            </seg>
          </u>
          <u>
            <seg>
              Marknaden där man har direktkontakt mellan en producent och en
              konsument ger en interaktivitet som är vida överlägsen. Det såg
              vi bland annat när det gällde transfetterna. Om vi hade gått lagstiftningsvägen
              när detta blev aktuellt och diskuterades i Sverige hade det tagit
              uppskattningsvis två år att få igenom något.
            </seg>
          </u>
          <u>
            <seg>
              McDonalds tog bort alla varor med transfetter på mindre än 24
              timmar på samtliga sina restauranger. Det finns ingen politik
              i världen som klarar den snabbheten. Det är det som är så positivt
              med marknaden. Det är bara en onödig omväg att gå via politiken.
            </seg>
          </u>
          <u>
            <seg>
              Om nu konsumenterna är tydliga och kräver att de absolut vill
              veta om en produkt kommer från Ungern eller Italien kommer producenterna
              naturligtvis att märka upp sina varor.
            </seg>
          </u>
          <u>
            <seg>
              Jag tror att det är viktigare att veta vilken region i Europa
              en vara kommer ifrån än vilket land. Landet i sig har ingenting
              med kvalitet att göra.
            </seg>
          </u>
          <note type="speaker">
            Anf. 153 CLAES VÄSTERTEG (c):
          </note>
          <u>
            <seg>
              Fru talman! Det känns bra att kunna debattera de här frågorna,
              och det känns bra att vi börjar hitta ett sätt att hantera EU-frågorna
              på ett mycket tidigare stadium. I miljö- och jordbruksutskottet
              använder vi aktivt den möjlighet som finns att ha samråd och ge
              utlåtanden om grönböcker.
            </seg>
          </u>
          <u>
            <seg>
              Jag tror att mycket av vårt arbete i riksdagen kommer att behöva
              fortsätta att utvecklas på det sättet. EU är en väldigt viktig
              del av vårt arbete. Det känns skönt att vi tidigt i processen
              ges möjlighet och tar chansen att påverka.
            </seg>
          </u>
          <u>
            <seg>
              Jag tycker, precis som Bengt-Anders Johansson, att vi har ett
              bra arbetssätt för de här frågorna i utskottet. Vi försöker lyssna
              på varandra och komma fram till gemensamma ståndpunkter för att
              nå en hyfsat bred enighet.
            </seg>
          </u>
          <u>
            <seg>
              Jag blev därför lite förvånad när Jacob Johnson lyfte upp frågor
              som han saknar i utlåtandet. Det var frågor som inte lyftes upp
              under behandlingen. Jag är ganska övertygad om att om frågan hade
              tagits upp under utskottsbehandlingen hade vi kunnat lyfta in
              den i utlåtandet. Det är något att ha med sig för kommande arbete.
            </seg>
          </u>
          <u>
            <seg>
              Fru talman! Jag ska försöka fatta mig rätt kort och inte upprepa
              alltför mycket av det som har varit uppe i debatten tidigare.
              Det finns ju en del kolleger som vill debattera ärenden efter
              oss i kväll.
            </seg>
          </u>
          <u>
            <seg>
              Jag tycker att det är välkommet att kommissionen tar initiativ
              och lägger fram en grönbok på det här området. Det är en så pass
              viktig fråga, alltså att vi har ett regelverk och ett ramverk
              för jordbruksprodukters kvalitet. Det gör det enklare för oss
              konsumenter.
            </seg>
          </u>
          <u>
            <seg>
              Kvalitet är komplext. Det kan definieras på många olika sätt.
              Min grundsyn är att säkra livsmedel är grundförutsättningen för
              en hög kvalitet. Kvalitetsproduktionen måste också, som andra
              har framfört, bygga på vad konsumenten efterfrågar, inte på vad
              producenterna helst vill sälja.
            </seg>
          </u>
          <u>
            <seg>
              Bengt-Anders Johansson plockade fram de olika delar som vi lyfter
              fram i utlåtandet, så jag ska inte beröra det ytterligare.
            </seg>
          </u>
          <u>
            <seg>
              Det finns en del som jag är lite kritisk till i grönboken. Det
              lyfter vi också fram i utlåttandet. Det är att det är viktigt
              att vi ser globaliseringen som en möjlighet, och att vi ser frihandeln
              som en möjlighet. Där har vi från Sveriges sida ett ansvar att
              ligga på EU och vara med och se till att man river tullmurar och
              ökar möjligheten för frihandel.
            </seg>
          </u>
          <u>
            <seg>
              Jag tycker att det finns en anda av protektionism i grönboken
              i det som kommissionen har lagt fram. Jag tycker att det är positivt
              att vi i utlåtandet från utskottet är eniga om att vi ser globaliseringen
              som en möjlighet.
            </seg>
          </u>
          <u>
            <seg>
              Jag ska säga några ord om den reservation som trots allt finns
              från oppositionen. Jag är helt övertygad om att konsumenternas
              krav ger en större effekt. Det kommer att gå snabbare att få fram
              en märkning av produkter som vi ska handla när vi som konsumenter
              är ute i handeln. Det går snabbare än om vi går lagvägen.
            </seg>
          </u>
          <u>
            <seg>
              Konsumenterna har den verkliga makten genom att utnyttja valet
              när de står framför köttdisken eller frysdisken och ställa krav
              på producenterna. Varför är inte det här märkt? Jag är helt övertygad
              om att om vi tillsammans kan uppmuntra en frivillig märkning kommer
              det att gå fortare. Det kommer att ge större effekt.
            </seg>
          </u>
          <u>
            <seg>
              Avslutningsvis ska jag bara framhålla att den fråga som ställdes
              i grönboken från kommissionen handlar om en ursprungsmärkning
              i EU eller utanför EU. Jag har respekt för att man lyfter fram
              ytterligare delar i reservationen, men det handlade om en ursprungsmärkning
              utanför eller i EU. Jag har förstått att oppositionen vill gå
              bra mycket längre än så.
            </seg>
          </u>
          <note>
            Med det, fru talman, yrkar jag bifall till förslagen i utlåtandet
            och avslag på reservationen.
          </note>
          <note>
            I detta anförande instämde Jan Andersson och Erik A Eriksson
            (båda c).
          </note>
          <note type="speaker">
            Anf. 154 BO BERNHARDSSON (s) replik:
          </note>
          <u>
            <seg>
              Fru talman! Jag måste envisas. Claes Västerteg tror på konsumentmakten.
              Det är alldeles uppenbart. Den kan spela en viktig roll.
            </seg>
          </u>
          <u>
            <seg>
              Han säger att frivillig märkning kommer att ge effekt. Jag tolkar
              det som att Claes Västerteg tror att det är viktigt med den information
              som märkningen kommer att ge konsumenterna för att de ska kunna
              göra rätt val. Det blir obegripligt varför man då inte kräver
              obligatorisk ursprungsmärkning. Vi är uppenbarligen överens om
              att det skulle vara nyttigt med märkning.
            </seg>
          </u>
          <u>
            <seg>
              Det är bra för konsumenterna med dem som gör det frivilligt.
              Varför ska inte alla göra det? Det måste vara ännu bättre för
              konsumenterna.
            </seg>
          </u>
          <note type="speaker">
            Anf. 155 CLAES VÄSTERTEG (c) replik:
          </note>
          <u>
            <seg>
              Fru talman! Det är skönt att Bo Bernhardsson och jag är överens
              om att konsumentmakt är viktigt. Vi har olika syn på vilken väg
              vi ska gå, vilken väg som ger störst effekt och vilken väg som
              gynnar dem som väljer att vara i framkant.
            </seg>
          </u>
          <u>
            <seg>
              För mig är det helt klart att den frivilliga märkningen kommer
              att leda till att vi får bättre produkter på sikt. Vi kommer att
              komma snabbare fram med märkning. Vi kommer att ge de företag
              som ser dessa konkurrensmöjligheter chansen om vi väljer att fortsätta
              att jobba med frivillig ursprungsmärkning.
            </seg>
          </u>
          <u>
            <seg>
              Jag är rädd att den modell som Bo Bernhardsson väljer skulle
              ta mycket längre tid. Vi ser redan nu att konsumentmakten ställer
              kraven. Då gäller det för producenterna att svara upp mot det.
            </seg>
          </u>
          <note type="speaker">
            Anf. 156 BO BERNHARDSSON (s) replik:
          </note>
          <u>
            <seg>
              Fru talman! Att uppnå obligatorisk märkning tar naturligtvis
              tid. Det tar den tid det tar om vi går in för det. Under tiden
              kan de som vill märka frivilligt. Det är väl inget förlorat genom
              att kräva obligatorisk märkning.
            </seg>
          </u>
          <u>
            <seg>
              Sedan frågar Claes Västerteg vad det är som gynnar dem som vill
              vara i framkant, om det verkligen är obligatorisk märkning? Ja,
              är det inte det? Varför skulle det gynna de producenter som vill
              ligga i framkant att några inte behöver ange varifrån produkten
              kommer? Det är för mig ganska svårt att förstå. Det måste väl
              gynna dem som vill vara i framkant och verkligen vill uppge varifrån
              varan kommer att också andra tvingas göra det. Jag antar att det
              annars blir ett slags ojämlikt marknadsförhållande. Jag tycker
              det i varje fall.
            </seg>
          </u>
          <u>
            <seg>
              Vi är uppenbart överens om att konsumentinflytandet är viktigt
              för att styra marknaden i rätt riktning. Som jag sade i mitt anförande
              är det viktigt att politiker, där de kan, understöder det. Det
              kanske viktigaste sättet att understödja just konsumentinflytandet
              är att se till att informationen är tillräcklig och likvärdig
              för alla. Det tycker jag måste vara en rätt självklar utgångspunkt.
            </seg>
          </u>
          <u>
            <seg>
              Jag kommer nog att gå härifrån i kväll och fortfarande vara lite
              fundersam över varför de borgerliga partierna är så tillbakalutade
              i den här frågan. Konsumenterna vill ha det. Väldigt många av
              producenterna vill ha det. De som vill ligga i framkant försäkrar
              jag vill ha det. Dessutom vill LRF ha det. Det kan väl vara ett
              argument, kanske. De borgerliga partierna vill inte ha det. De
              säger nej, det kan ta för lång tid. Det tar den tid det tar, men
              vi borde vara överens om att sätta i gång processen och ställa
              kravet.
            </seg>
          </u>
          <note type="speaker">
            Anf. 157 CLAES VÄSTERTEG (c) replik:
          </note>
          <u>
            <seg>
              Fru talman! Det är klart att vi har lite olika bild av situationen,
              Bo Bernhardsson och jag. När jag lyssnar på Bo Bernhardsson är
              det nästan så man kan tro att det inte finns någon märkning över
              huvud taget i dag. Det finns obligatorisk märkning på vissa områden,
              ja, men det finns också fler och fler producenter som väljer att
              märka. Med det sätt som Bo Bernhardsson för fram detta är obligatorisk
              märkning lösningen på allt.
            </seg>
          </u>
          <u>
            <seg>
              Varför märker man redan i dag? Varför ska vi inte fortsätta att
              understödja den frivilliga process som redan börjat? Varför ta
              omvägen via obligatorisk märkning? Låt oss jobba med att fortsätta
              att uppmuntra den frivilliga märkningen. Jag tror nämligen att
              vi då kommer mycket längre och det kommer att gå mycket fortare.
            </seg>
          </u>
          <u>
            <seg>
              Fru talman! Bo Bernhardsson frågade om det inte var bra eftersom
              LRF tycker det. Det är klart att vi tycker att LRF säger många
              bra saker, men i den här frågan har vi kommit till en helt annan
              slutsats. Vi kan komma till andra slutsatser än LRF. Jag antar
              att Bo Bernhardsson kan komma till andra slutsatser än till exempel
              LO.
            </seg>
          </u>
          <u>
            <seg>
              Avslutningsvis skulle jag vilja påpeka det som jag också sade
              i mitt anförande, att frågan från kommissionen gällde ursprungsmärkning
              i eller utanför EU.
            </seg>
          </u>
          <note type="speaker">
            Anf. 158 ANITA BRODÉN (fp):
          </note>
          <u>
            <seg>
              Fru talman! EU-kommissionen har uppmanat medlemsländerna till
              den här debatten och till en debatt om hur jordbruksprodukternas
              kvalitet kan främjas, att inte komplicera regelsystemet i onödan
              och att hålla fokus på vad konsumenterna efterfrågar. Det är en
              viktig debatt som nu initierats och satts i gång av kommissionen.
              Det är också en bra och riktig utgångspunkt.
            </seg>
          </u>
          <u>
            <seg>
              Produktionen ska bygga på vad konsumenterna vill ha, inte på
              vad producenterna vill sälja. Livsmedelssäkerhet är A och O. Ett
              bra regelverk ska främjas, och det ska också vara så enkelt som
              möjligt.
            </seg>
          </u>
          <u>
            <seg>
              Kvalitet är på många sätt väldigt subjektivt. För somliga är
              det vetskapen om var produkten är producerad, för andra är det
              smakupplevelsen och för ytterligare andra kan det vara kunskapen
              om i vilken region eller till och med på vilken gård produkten
              tagits fram. Enligt kommissionen, skriver man, handlar det om
              konsumenternas förväntningar.
            </seg>
          </u>
          <u>
            <seg>
              God hygien, hög livsmedelssäkerhet, är produktionsbaskrav. Det
              är över huvud taget inte förhandlingsbart. Alla konsumenter ska
              vara trygga i att det är det som gäller. Detta baskrav ska inte
              behöva märkas specifikt, för det är en förutsättning att man följer
              lagen. Däremot måste kontrollen förbättras och kraftfulla åtgärder
              vidtas i de fall det visar sig att man inte lever upp till ställda
              lagkrav. Detta lyfts också fram speciellt i grönboken. Däremot
              lyfts inte säkerhetsbegreppet i sak fram specifikt.
            </seg>
          </u>
          <u>
            <seg>
              Låt mig fortsätta med frågan om märkning. Det ska finnas en lång
              rad olika märkningar som är specificerade. Det ska finnas en ingrediensförteckning
              med mängd, nettokvalitet och kvantitet. Den ska vara korrekt,
              vilket är livsviktigt framför allt med tanke på allergiker. Utöver
              detta ska det finnas uppgift om bäst-före-datum, sista förbrukningsdag,
              förvaringsanvisningar, namn, firmabeteckning och adress. Allt
              detta ska redovisas. Det ska vara tydligt märkt. Det är en tvingande
              märkning. För vissa produkter ska det dessutom stå ursprungsmärkning.
            </seg>
          </u>
          <u>
            <seg>
              Att spårbarhetskedjan fungerar har vi verkligen fått märka i
              samband med den senaste larmrapporten om dioxin, denna gång från
              Irland. Man kunde plocka bort aktuella partier från berörda butikshyllor,
              vilket visar att EU:s system fungerar.
            </seg>
          </u>
          <u>
            <seg>
              Utöver de märkningar som jag redan har nämnt finns det möjlighet
              att ha frivillig märkning, att informera om smak, tradition, ursprung,
              region, extra tillval och äkthet, egenskaper som är ett mervärde,
              något som många konsumenter efterfrågar och också kan innebära
              en stor konkurrensfördel för producenter.
            </seg>
          </u>
          <u>
            <seg>
              Dessutom finns en rad frivilliga märkningar som inte regleras
              enligt dessa direktiv utan följer speciella certifieringssystem.
              Nämnas kan Krav, Svenskt Sigill, Änglamark och Rättvisemärkt.
              Det är tydligt att det också är ett mervärde, att man vill visa
              att det är något utöver det som är lagstadgat.
            </seg>
          </u>
          <u>
            <seg>
              När man botaniserar i den här djungeln kan man förstå att det
              inte alltid är så enkelt att vara konsument. Därför är det bra
              att det nu pågår ett arbete med en märkningsförordning, vilket
              vi säkert kommer att få anledning att diskutera längre fram. Varje
              företag och varje producent gör sin ekonomiska bedömning av hur
              man vill lansera och märka sina mervärden. Det som krävs är att
              det ska vara utom allt tvivel att uppgifterna är korrekta.
            </seg>
          </u>
          <u>
            <seg>
              Fru talman! Frågan om en utökad obligatorisk ursprungsmärkning
              är långt ifrån självklar. Nu gäller, som bekant, att vi har en
              ursprungsmärkning på nötkött, fisk, honung, frukt, grönsaker och
              även en märkning om GMO-tillsatser. Det låter egentligen väldigt
              enkelt att kräva ursprungsmärkning rakt av. Det har också tidigare
              varit min och Folkpartiets hållning. Men ett obligatorium skulle
              avsevärt öka byråkratin och innebära merkostnader för producenter,
              vilket givetvis i sista hand skulle drabba konsumenterna. Då är
              det lämpligare med en ursprungsmärkning som är frivillig, kan
              utnyttjas av företag som så önskar och där konsumenter efterfrågar
              det.
            </seg>
          </u>
          <u>
            <seg>
              Det finns möjligheter att nå mycket långt på det frivilliga området,
              en linje som utskottet också pekar på. Det sägs i grönboken och
              även utskottet anser att ursprungsmärkning bör uppmuntras. Utskottet
              ser gärna att icke-obligatorisk ursprungsmärkning används i större
              utsträckning än vad som är fallet i dag och att EU bistår i denna
              utveckling. Här finns många och stora möjligheter.
            </seg>
          </u>
          <u>
            <seg>
              För väldigt många konsumenter är det viktigt att veta om varan
              är närproducerad, om den är ekologisk och om den till exempel
              är rättvisemärkt. I Sverige har vi för övrigt en väldigt stark
              varumärkestradition på de varor som vi köper.
            </seg>
          </u>
          <u>
            <seg>
              Fru talman! Det som är angeläget att med kraft lyfta fram i debatten
              är kontroll kontroll av att informationen och uppföljningen av
              kontrollen och informationen är korrekt. Vi måste som konsumenter
              veta att det som står på paketet gäller. Vi får inte på något
              sätt komma i någon osäkerhet om huruvida det är korrekt. Vi måste
              säkerställa att den märkning som sker är korrekt i alla delar.
              Det är tydliga regler som gäller för den frivilliga märkningen
              vad gäller ursprung och härkomst, så att konsumenten inte vilseleds.
              Om det vid märkning skulle vara så att man vilseleds av att namnet,
              låt oss säga Faster Gretas fläskkotletter, skulle få en att tänka
              i ett visst lands banor, att man tänker sig vilket land varan
              skulle komma från, då är det en obligatorisk ursprungsmärkning
              som gäller. Det står tydligt och klart. Man får inte vilseledas.
            </seg>
          </u>
          <u>
            <seg>
              Konsumenten ska alltid vara i fokus. Det är olagligt att vilseleda.
              Det är viktigt att vi poängterar det här. När konsumenten är i
              fokus och kan lita på den information som ges är det också viktigt
              att konsumenten litar på att värden som småskalig livsmedelsförädling,
              djurvälfärd och miljökrav är viktiga parametrar. Här kan landsbygdsprogrammet
              tjäna som ett bra instrument när det gäller att uppnå de mål som
              tas upp i grönboken vad gäller livsmedel med hög kvalitet. Vi
              kan framför allt ta upp frågor som handlar om den lokala och regionala
              livsmedelsproduktionen.
            </seg>
          </u>
          <note>
            Fru talman! Jag yrkar bifall till förslaget i utskottets utlåtande
            och avslag på reservationen.
          </note>
          <note>
            (Applåder)
          </note>
          <note type="speaker">
            Anf. 159 TINA EHN (mp) replik:
          </note>
          <u>
            <seg>
              Fru talman! Anita Brodén har mycket kunskap om detta och ett
              stort intresse. Det är väldigt lärorikt att lyssna på henne.
            </seg>
          </u>
          <u>
            <seg>
              Det är rätt så märkligt att alliansen har hållningen att frukt
              ska ursprungsmärkas, men inte kött. Nu har vi ursprungsmärkningen
              på nötkött framför allt på grund av galna ko-sjukan, om jag har
              förstått rätt. Bengt-Anders Johansson tog upp en förfärlig grishistoria
              här, skulle jag vilja påstå. Om konsumenten vet att grisen åker
              hit och dit vill kanske konsumenten ha reda på vilket land grisen
              kommer från. När konsumenten vet det påverkar det valet.
            </seg>
          </u>
          <u>
            <seg>
              Jag skulle precis som Bosse vilja fråga vad det egentligen är
              som gör att den borgerliga alliansen inte vill driva på det här
              med obligatorisk ursprungsmärkning.
            </seg>
          </u>
          <note type="speaker">
            Anf. 160 ANITA BRODÉN (fp) replik:
          </note>
          <u>
            <seg>
              Fru talman! Det första jag skulle vilja säga är att den borgerliga
              regeringen är otroligt mån om att hela tiden se till att arbeta
              för kvalitet, säkerhet och säkra livsmedel i vårt land, men också
              i EU. Det finns ingen som helst tvekan på den punkten.
            </seg>
          </u>
          <u>
            <seg>
              Men vi har olika vägar att gå. Det finns gemensamma lagstadgade
              krav vad gäller livsmedelssäkerhet och hygien. I mitt anförande
              nämnde jag flera andra har sagt det också att det inte ens ska
              behöva skrivas, för det är lag. Sedan har man möjlighet att ha
              mervärden och kunna märka de mervärdena utifrån vad konsumenten
              efterfrågar.
            </seg>
          </u>
          <u>
            <seg>
              Det finns en hel rad olika aspekter. Rättvisemärkningen är viktig
              för min del. Det är än viktigare för mig att veta att jag köper
              kött från närbelägna gårdar i min egen bygd, till och med från
              granngårdar. Det är viktigt att veta var det är producerat och
              var grönsakerna är odlade. Det är den viktiga märkningen för väldigt
              många konsumenter.
            </seg>
          </u>
          <u>
            <seg>
              Men vi har ett antal obligatoriska ursprungsmärkningar. Vi har
              prövat det. Det har varit jobbigt att komma dithän, men det är
              uppskattat av konsumenter. Nu går vi vidare. Nu visar vi en väg.
              Nu är det konsumenterna som kan trycka på. Producenter och företag
              inser att det här är viktigt ur marknadsföringssynpunkt. Det här
              är ett viktigt säljargument. Då finns alla möjligheter.
            </seg>
          </u>
          <u>
            <seg>
              Inget hindrar ursprungsmärkning. Vi uppmuntrar till och med till
              fortsatt ursprungsmärkning. Men vi vill ta det på frivillig bog.
              Låt oss se om inte det går lika snabbt som det gick med transfetter,
              som har varit uppe tidigare. Frivillighet gick då snabbare än
              lagstiftning.
            </seg>
          </u>
          <note type="speaker">
            Anf. 161 TINA EHN (mp) replik:
          </note>
          <u>
            <seg>
              Fru talman! Det är fortfarande ganska svårt att förstå motiveringen.
              Det känns som att all argumentation jag hör rör sig om själva
              kärnfrågan. Precis som Bosse Bernhardsson tidigare sade har de
              frivilliga påtryckningarna lett till vissa förbättringar när det
              gäller transfetterna. Men det är fortfarande så att det finns
              en massa dolt transfett i produkter som inte säljs på McDonalds.
            </seg>
          </u>
          <u>
            <seg>
              Anita vill veta varifrån hennes mat kommer. Den rättigheten bör
              alla ha, även de många som inte har nära till producenterna. Vi
              vill också ha en god kontroll på livsmedel hela vägen. Vi vill
              ha en god kontroll för konsumenterna. Det säger även Anita. Men
              kontrollen kostar också. Om konsumenten kan styra valet kanske
              inte kontrollerna kostar så mycket i andra ändan, eftersom man
              då har valt någonting som man vill ha från början och inte blir
              inlindad i någonting och inte vet vad det är i andra ändan.
            </seg>
          </u>
          <u>
            <seg>
              Om vi hade haft en ursprungsmärkning på griskött i dag i Sverige
              hade folk kunnat köpa julskinka som med största sannolikhet varit
              uppfödd utan GMO-foder; man hade kunnat se att den var svensk.
              Den Kravmärkta skinkan och det svenskproducerade grisköttet är
              GMO-fritt. Köper man annat griskött och en annan julskinka till
              jul vet man inte riktigt vad man får.
            </seg>
          </u>
          <note type="speaker">
            Anf. 162 ANITA BRODÉN (fp) replik:
          </note>
          <u>
            <seg>
              Fru talman! Jag börjar med det sista påståendet. Visst har den
              svenska konsumenten möjlighet att köpa en skinka man kan känna
              sig otroligt trygg med. Som jag nämnde i mitt anförande har vi
              varumärken. Det finns varumärken som garanterar den typ av produkter
              som Tina Ehn för fram. Det finns en stor möjlighet.
            </seg>
          </u>
          <u>
            <seg>
              Vad gäller ekoproduktion föreslår vi en gemensam EU-logga. Ekologiskt
              producerade produkter ska få en särskild symbol. Den möjligheten
              kommer också att finnas. Vi vill ge konsumenter makt och möjlighet,
              och det är konsumenternas krav på vad man vill veta som kommer
              att styra framtida frivilliga märkningar. Baskraven finns. De
              frivilliga märkningarna kommer konsumenterna att kräva, och framför
              allt kommer framstående företagare och producenter som inser att
              det är värdefullt att lansera dem och informera om dem.
            </seg>
          </u>
          <u>
            <seg>
              Den frivilliga vägen vill vi verkligen slå an. Vi är övertygade
              om att det kommer att gå snabbt. Konsumenterna blir kraftfullare,
              och det är viktigt att lyssna på konsumenterna. De regionala och
              lokala kopplingarna ser vi redan. Det är otroligt viktigt. Det
              finns en efterfrågan på närproducerade varor, och det är producenterna
              mycket väl medvetna om. De är noga med att lansera och informera
              om dem.
            </seg>
          </u>
          <note>
            Överläggningen var härmed avslutad.
          </note>
          <note>
            17 § Fortsatt svenskt deltagande i internationella säkerhetsstyrkan
            i Afghanistan (ISAF)
          </note>
          <note>
            Föredrogs
          </note>
          <note type="speaker">
            Anf. 163 HANS LINDE (v):
          </note>
          <note>
            Fru talman! Den 22 augusti i somras hade invånarna i byn Azizababad
            i provinsen Herat samlats för en minnesstund över en lokal ledare,
            allierad med den afghanska regeringen i Kabul, som hade omkommit.
            Snart skulle dock byborna få betydligt fler anhöriga, vänner och
            älskade att sörja.
          </note>
          <u>
            <seg>
              Vid midnatt samma dag inledde amerikanska flygvapnet intensiva
              bombanfall mot byn, mitt i ett tätbefolkat område. När beskjutningen
              till slut upphörde hade det amerikanska flygvapnet lämnat 92 döda
              civila afghaner bakom sig. 62 av dem var barn.
            </seg>
          </u>
          <u>
            <seg>
              En av de överlevande, en man som förlorat elva familjemedlemmar,
              beskrev attacken så här: De bombade oss alla och skonade ingen.
            </seg>
          </u>
          <u>
            <seg>
              Händelserna i Azizababad är tyvärr ingen isolerad händelse. I
              Afghanistan eskalerar nu våldet allt snabbare, blir allt grymmare
              och sprider sig till allt fler delar av landet. De amerikanska
              bombanfallen mot denna by är bara ett av många exempel på detta.
              Det är bara att konstatera att det här krigets enda monument kommer
              att vara de döda, de lemlästade, de förtvivlade och de övergivna
              som de efterlämnar.
            </seg>
          </u>
          <u>
            <seg>
              Fru talman! I snart 30 år har Afghanistan härjats av krig och
              lidit under ockupation. Gång på gång har detta genomfattiga land
              utgjort slagfält för olika stormakters ekonomiska och säkerhetspolitiska
              ambitioner. Utländsk militär närvaro har gång på gång fördjupat
              och förstärkt landets konflikter. De som fått betala det högsta
              priset är det afghanska folket genom ett oöverskådligt mänskligt
              lidande.
            </seg>
          </u>
          <u>
            <seg>
              Sverige deltar sedan 2002 i den Natoledda Internationella säkerhetsstyrkan
              i Afghanistan, ISAF. Steg för steg har antalet svenska soldater
              ökat. Nu föreslås ytterligare en ökning från 390 soldater till
              500. Sammanlagt ingår drygt 50 000 soldater i ISAF från 41 länder.
              Men samtidigt som insatsen successivt byggts ut har den fred som
              skulle främjas blivit alltmer avlägsen. Det är därför ett faktum
              att ISAF-insatsen i grunden misslyckats.
            </seg>
          </u>
          <u>
            <seg>
              Augusti blev den blodigaste månaden i Afghanistan i civila dödsoffer
              mätt sedan den amerikanska ockupationen inleddes 2001. Minst 434
              civila afghaner dödades under 2007 av USA- eller Natoledda trupper
              genom något av de 3 752 bombanfall som USA genomförde i Afghanistan
              förra året, genom direkt eldgivning. Trots att krigsmaterielindustrin
              når nya teknologiska höjder har man fortfarande inte uppfunnit
              en bomb eller en kula som bara träffar ondsinta terrorister. Däremot
              finns det gott om vapen som skapar förfärande skada och förödelse
              bland barn, kvinnor och gamla.
            </seg>
          </u>
          <note>
            Enligt FN-insatsen Unama står den afghanska regeringen, den USA-ledda
            Operation Enduring Freedom och den Natoledda insatsen ISAF, där
            Sverige ingår, för 39 procent av alla civila dödsoffer.
          </note>
          <u>
            <seg>
              Det är statistik som borde leda till eftertanke för dem som försvarar
              Sveriges stöd och deltagande i ISAF. Sorgen och lidandet för det
              afghanska folket blir ju inte mindre för att bomberna som fälls
              över dem eller kulorna som avfyras mot dem motiveras med högstämd
              retorik om frihet, demokrati och mänskliga rättigheter.
            </seg>
          </u>
          <u>
            <seg>
              Fru talman! Varför blir då den fred som ISAF skulle främja alltmer
              avlägsen? Ett av svaren finner vi i Azizababad. Den brokiga motståndsrörelsen
              som inkluderar talibanerna och motsätter sig den utländska närvaron
              växer i styrka och i folkligt stöd i takt med att de utländska
              trupperna lägger övergrepp till övergrepp mot det afghanska folket.
              Talibanerna står i dag starkare än de gjort sedan 2001. Frågan
              är inte längre om talibanerna kommer tillbaka till makten. Miljoner
              afghaner och stora delar av Afghanistan står i dag helt eller
              delvis under talibanernas kontroll.
            </seg>
          </u>
          <u>
            <seg>
              Ytterligare ett skäl till att ISAF misslyckats och freden blir
              alltmer avlägsen är att ISAF steg för steg fördjupat sitt samarbete
              med den USA-ledda och krigförande insatsen Operation Enduring
              Freedom, OEF. Den 5 oktober 2006 övertog ISAF-styrkan ansvaret
              för säkerheten i hela Afghanistan från OEF. I praktiken ärvde
              ISAF OEF:s misslyckade militära strategi och har tagit över USA:s
              roll som aktiv krigförande part i konflikten. Utskottsmajoriteten
              säger i betänkandet att ISAF och koalitionen OEF även fortsättningsvis
              ska vara två distinkt skilda insatser som verkar under separata
              FN-mandat. Denna distinkta skillnad kan möjligen utläsas av FN-resolutioner
              i New York, men på marken i Afghanistan är sammanblandningen i
              dag total.
            </seg>
          </u>
          <u>
            <seg>
              Dessutom har sammanlagt 13 000 man från stridande förband i OEF
              förts över till ISAF. ISAF är även i dag underställd den amerikanske
              generalen David D. McKiernan, som samtidigt är överbefälhavare
              för de amerikanska trupperna i landet. Hur ska man kunna främja
              fred samtidigt som man har ett långtgående samarbete med en krigförande
              part i en konflikt? Svaret är att det självklart inte går.
            </seg>
          </u>
          <u>
            <seg>
              Därför borde de svenska soldaterna tas hem från Afghanistan.
              Vänsterpartiet må vara ensamt i denna kammare om att resa det
              kravet, men vårt krav stöds av allt fler svenskar. Det är 37 procent
              av svenska folket som vill ta hem soldaterna; bara 17 procent
              av svenska folket stöder den utökning som nu föreslagits.
            </seg>
          </u>
          <u>
            <seg>
              Fru talman! Med stor sorg kan jag konstatera att Sverige för
              första gången på 200 år befinner sig i krig. Det är uppenbart
              att Afghanistan i dag är ett land i krig. Det är ett krig där
              Sverige på inget sätt är opartiskt eller neutralt.
            </seg>
          </u>
          <u>
            <seg>
              I de provinser där de svenska soldaterna är stationerade må säkerhetsläget
              vara relativt stabilt, även om det också där nu tydligt försämras.
              Men vi är delaktiga i en insats, ISAF, som inte kan beskrivas
              som någonting annat än en aktiv krigförande part i det krig som
              pågår i Afghanistan.
            </seg>
          </u>
          <u>
            <seg>
              Även den svenska styrkan har varit inblandad i händelser som
              borde skapa frågetecken runt insatsens uttalade fredsfrämjande
              natur. Den 12 september 2006 genomfördes vad det svenska befälet
              självt kallade en anfallsoperation mot byn Boka utanför Mazar-e-Sharif.
              Under svenskt befäl gick svenska, amerikanska och afghanska trupper
              in i byn, och en lokal ledare dödades efter en två timmar lång
              eldstrid.
            </seg>
          </u>
          <u>
            <seg>
              I oktober i år avslöjade Svenska Dagbladet att svenska militärrådgivare
              deltagit som rådgivare åt den afghanska armén vid flera direkta
              strider under våren och sommaren. Vid dessa strider hade ett tjugofemtal
              vad man kallar fiender sökts upp och dödats. Är det detta som
              fredsfrämjande innebär? Innebär det att delta i anfallsoperationer
              tillsammans med amerikansk trupp? Innebär det att delta då afghaner
              söks upp och dödas? Det börjar bli väldigt svårt att se skillnad
              mellan fredsfrämjandet och krigförandet.
            </seg>
          </u>
          <u>
            <seg>
              Fru talman! Under de senaste 15 åren har vi sett en lång rad
              blodiga och långvariga inbördeskrig komma till ett slut. De har
              övergått till må vara komplicerade men ändå framgångsrika fredsprocesser.
              Utvecklingen i länder som Moçambique, El Salvador och provinsen
              Aceh i Indonesien ger hopp om att även Afghanistans folk en dag
              ska få uppleva fred och frihet.
            </seg>
          </u>
          <u>
            <seg>
              Vänsterpartiets utgångspunkt är vår solidaritet med det afghanska
              folket. Vårt mål är ett demokratiskt Afghanistan i fred och befriat
              från ockupation, och att de kvarlevande byborna i Azizababad ska
              slippa att ännu en dag med skräck blicka mot himlen.
            </seg>
          </u>
          <u>
            <seg>
              Vägen dit kommer inte att kunna nås med vapenmakt eller bombanfall.
              Allt fler börjar också inse detta att det inte finns en militär
              lösning på Afghanistans många utmaningar.
            </seg>
          </u>
          <note>
            Behovet av en nationell försoningsprocess i Afghanistan har förts
            fram av bland andra EU:s representant i Afghanistan, FN:s högsta
            representant i landet, Kai Eide, och Storbritanniens överbefälhavare
            i landet, Mark Carleton-Smith.
          </note>
          <u>
            <seg>
              Under de senaste åren har flera försök gjorts för att inleda
              freds- och försoningsprocesser i Afghanistan. Tyvärr har västvärldens
              stöd till dessa samtal varit begränsat och från svensk sida obefintligt.
              Den svenska regeringen har i stället tillhört den alltmer krympande
              skara som bara har velat se ensidiga militära lösningar.
            </seg>
          </u>
          <u>
            <seg>
              Utskottsmajoriteten har nu slutligen vaknat och skriver i betänkandet
              att de många komplexa utmaningar och problem som den afghanska
              regeringen och folket har att hantera ytterst måste lösas på politisk
              väg. Men hur Sverige ska stödja en sådan lösning på politisk väg
              skriver man inte ett kommatecken om. I realiteten kommer Sverige
              att fortsätta med en ensidig militär strategi för Afghanistan.
            </seg>
          </u>
          <u>
            <seg>
              I snart sju år har de svenska soldaterna funnits på plats i Afghanistan.
              Gång på gång har denna insats förstärkts och utökats, men samtidigt
              har den fred man skulle främja blivit alltmer avlägsen. Sverige
              och omvärlden behöver nu en i grunden ny strategi för Afghanistan,
              som bygger på stöd till försöken till en bred freds- och försoningsprocess
              och som bygger på ökat civilt bistånd för att bekämpa fattigdom,
              stärka kvinnors rättigheter och öka respekten för de mänskliga
              rättigheterna.
            </seg>
          </u>
          <u>
            <seg>
              Vi måste i dag inse faktum. ISAF-insatsen, där Sverige ingår,
              har i grunden misslyckats med sitt uppdrag. Det är dags att ta
              konsekvenserna av detta misslyckande och ta hem de svenska soldaterna
              från Afghanistan.
            </seg>
          </u>
          <u>
            <seg>
              Jag vill därför yrka bifall till reservation 1 och 2.
            </seg>
          </u>
          <note>
            I detta anförande instämde Gunilla Wahlén (v).
          </note>
          <note type="speaker">
            Anf. 164 PETER RÅDBERG (mp):
          </note>
          <u>
            <seg>
              Fru talman! Jag börjar med att konstatera att försvarsministern
              ej är på plats i denna som jag tycker så pass viktiga fråga. Det
              beklagar jag djupt.
            </seg>
          </u>
          <u>
            <seg>
              Miljöpartiet anser att det har varit riktigt att sända svensk
              trupp med FN-mandat till Afghanistan. Landet är ett av världens
              fattigaste länder. Det har i snart tre decennier varit drabbat
              av väpnade konflikter och inbördeskrig.
            </seg>
          </u>
          <u>
            <seg>
              Behovet av utländsk hjälp är enormt. Svenskt bistånd, främst
              i form av Svenska Afghanistankommittén, har under lång tid varit
              på plats för att bistå med hjälp till det afghanska folket. Behovet
              av civila hjälpinsatser kommer att kvarstå under överskådlig tid.
            </seg>
          </u>
          <u>
            <seg>
              Miljöpartiets bedömning av säkerhetsläget i Afghanistan är att
              det har försämrats avsevärt i hela landet under senare tid. Situationen
              i Afghanistan kan beskrivas som att vi går ett steg framåt men
              två bakåt.
            </seg>
          </u>
          <u>
            <seg>
              Självfallet görs vissa framsteg vad gäller det internationella
              biståndet för sjukvård och skola. En majoritet av befolkningen
              har tillgång till grundläggande sjukvård, och antalet barn som
              går i skola är större än någonsin tidigare. Under 2008 har antalet
              elever ökat till cirka sex miljoner jämfört med mindre än en miljon
              under talibantiden. 30 procent av dessa är flickor.
            </seg>
          </u>
          <u>
            <seg>
              Trots dessa ljusglimtar är vår bedömning att utvecklingen i Afghanistan
              är långt ifrån tillfredsställande. Framför allt har USA:s strategi
              varit ett misslyckande, vilket påverkar hela landet på ett negativt
              sätt. Vi anser därför att biståndsbehovet i Afghanistan är och
              kommer att vara mycket stort framöver. Därför blir det obegripligt
              att regeringen inte satsar mer resurser på den civila delen och
              samtidigt ökar samverkan mellan just den civila och den militära
              delen.
            </seg>
          </u>
          <u>
            <seg>
              Man måste ändå ställa sig frågan om det internationella samfundets
              nuvarande strategi över huvud taget leder åt rätt håll och om
              det ens är möjligt att vinna kriget mot talibanerna. Finns det
              ens förutsättningar för att ISAF ska kunna fullfölja sitt fredsfrämjande
              uppdrag med tanke på USA:s politik och militära haveri?
            </seg>
          </u>
          <u>
            <seg>
              Det finns ingen militär lösning på den afghanska konflikten.
              Snarare borde dialog inledas med samtliga parter som är involverade
              i konflikten och även med Afghanistans grannländer som Pakistan,
              Iran, Ryssland med flera för att stabilisera landet och garantera
              att landet uppnår en varaktig fred.
            </seg>
          </u>
          <u>
            <seg>
              Trots vår kritik anser Miljöpartiet att det inte är möjligt att
              dra tillbaka befintlig svensk trupp när det nuvarande mandatet
              går ut. Vi ger dock inte något oreserverat stöd för det svenska
              deltagandet i ISAF.
            </seg>
          </u>
          <u>
            <seg>
              Under den kommande våren, 2009, kommer det helt avgörande svaret
              på frågan hur den tillträdande amerikanska administrationen avser
              att agera i Afghanistan. Det finns anledning att avvakta till
              dess att den nya amerikanska politiken kan bedömas.
            </seg>
          </u>
          <u>
            <seg>
              I avvaktan på detta anser Miljöpartiet att den svenska regeringen
              främst bör fokusera på att ge den befintliga svenska styrkan bättre
              utrusning och sjukvårdstransportkapacitet samt att utöka satsningen
              på det civila biståndet.
            </seg>
          </u>
          <u>
            <seg>
              Miljöpartiet anser dessutom att regeringens agerande vad gäller
              Afghanistan inte är logiskt och framför allt inte konsekvent.
              Den borgerliga regeringen vill nu skicka fler soldater till en
              relativt lugn del av Afghanistan på grund av försämrat säkerhetsläge
              samtidigt som Sverige utvisar afghanska flyktingar från olika
              delar av landet till huvudstaden Kabul där säkerhetsläget är allt
              annat än lugnt med motiveringen att säkerhetsläget är bra. Framtiden
              för de flyktingar vi skickar dit är allt annat än ljus. Utvisningarna
              till Kabul fortsätter trots att UNDP avråder från att göra detta.
            </seg>
          </u>
          <u>
            <seg>
              Till bilden hör att Sverige i samband med upprättande av ambassaden
              i Kabul beslutade att den inte skulle handlägga viseringsansökningar
              och andra migrationsärenden på grund av säkerhetssituationen i
              Kabul. Detta går naturligtvis inte ihop. Svenska myndigheters
              tolkning av situationen i Afghanistan bör vara enhetlig.
            </seg>
          </u>
          <u>
            <seg>
              Om regeringen anser att säkerhetsläget i Kabul är så illa att
              ambassaden inte kan ta emot besökare bör detta gälla även andra
              svenska myndigheters bedömningar. De bör dessutom inte göra någon
              skillnad på om det handlar om svenska eller afghanska medborgare.
            </seg>
          </u>
          <u>
            <seg>
              Miljöpartiet ser allvarligt på Svenska Afghanistankommitténs
              varningar för att ISAF-styrkan i allt högre grad riskerar att
              sammanblandas med den amerikanska krigförande koalitionen Operation
              Enduring Freedom.
            </seg>
          </u>
          <u>
            <seg>
              Risken har med tiden inte minskat utan snarare ökat. Vi nås ständigt
              av medieuppgifter om amerikanska övergrepp och brott mot de mänskliga
              rättigheterna. Det är viktigt att markera ett tydligt avståndstagande
              mot USA:s krig mot terrorismen, som har varit mer än kontraproduktivt
              för de samlade ansträngningarna att skapa fred och social utveckling
              i regionen.
            </seg>
          </u>
          <u>
            <seg>
              Regeringen skriver i propositionen att under 2007 dödades uppskattningsvis
              8 000 människor i konfliktrelaterat våld i Afghanistan. Av dessa
              bedöms ca 1 500 ha varit civila. De amerikanska urskillningslösa
              flygbombningarna tillskrivs ca 400 av dessa dödade civila. Detta
              är naturligtvis inte acceptabelt, och rent kontraproduktivt för
              den FN-ledda insatsen.
            </seg>
          </u>
          <u>
            <seg>
              Situationen är nog ännu värre. Professor Marc Herold på universitetet
              i New Hampshire har satt strålkastarljuset på USA:s och Natos
              bombningar i Afghanistan. Bombningar från USA och Nato har pågått
              i stort sett dagligen sedan den 8 oktober 2001.
            </seg>
          </u>
          <u>
            <seg>
              Dessa bombningar rapporteras knappast alls i svenska medier.
              Trenden är alarmerande. Det lågintensiva kriget håller gradvis
              på att anta karaktären av masslakt. Enbart i juni och i juli i
              somras fälldes lika många bomber som under hela fjolåret, 2007,
              vilket i sin tur var en fördubbling sedan 2006.
            </seg>
          </u>
          <u>
            <seg>
              Den typ av bombningar som har skett i Afghanistan merparten kallas
              för Close Air Support och är en sorts taktiska bombningar som
              ska stödja markoperationer dödar mycket mer än de gammaldags så
              kallade bombmattorna som man lade ut. Mer än 80 procent av krigets
              civila dödsoffer i Afghanistan orsakas av dessa så kallade Close
              Air Support-attacker.
            </seg>
          </u>
          <u>
            <seg>
              Det går inte att vinna afghanernas själ och hjärta om man samtidigt
              för ett krig mot dem. Det måste därför bli ett slut på USA:s flygbombningar
              av Afghanistan.
            </seg>
          </u>
          <u>
            <seg>
              OEF:s samverkan med ett antal kända krigsherrar inom den norra
              alliansen gör att OEF är starkt ifrågasatt även bland afghanerna.
            </seg>
          </u>
          <u>
            <seg>
              En av förutsättningarna när Miljöpartiet en gång godkände FN-insatsen
              var att det var separata organisationer och ledningar för ISAF
              och OEF-styrkan. Det framgår uttryckligen av FN-resolutionen och
              antogs här i riksdagen den 6 december 2005. Nu har Nato tagit
              över befälet för ISAF. Svenska soldater bär Natos emblem på sina
              uniformer. 97 procent av soldaterna i ISAF är Natos, och den största
              kontingenten är amerikaner. Man kan allvarligt ifrågasätta om
              det finns någon skillnad mellan dessa organisationer.
            </seg>
          </u>
          <u>
            <seg>
              Regeringen planerar nu att utöka det civila biståndet till 500
              miljoner kronor till 2011. Samtidigt beräknas den militära insatsen
              under 2009 kosta över 1 miljard kronor. Att satsa så mycket mer
              pengar på militära insatser än på utvecklingssamarbete är inte
              rimligt. En ökning av svensk militär kommer inte att hjälpa. Det
              har sju års erfarenhet visat. Alla säger, som jag har sagt tidigare,
              att man inte kan vinna afghanernas hjärta genom krig. Trots detta
              fortsätter samma politik år ut och år in. De militära kostnaderna
              är ungefär 14 gånger högre än de civila. Kriget mot terrorismen
              har fått befolkningen att vända sig emot alla utlänningar, inklusive
              militärerna. Det allvarliga är att ISAF mer och mer dras in i
              USA:s krig mot terrorismen.
            </seg>
          </u>
          <u>
            <seg>
              Fru talman! Låt mig nu gå över till helikopterdiskussionen. Majoriteten
              i utskottet vill understryka betydelsen av att den svenska insatsen
              i sin helhet har tillgång till kvalificerade sjukvårdsresurser
              och konstaterar att Försvarsmakten har redovisat att förbandets
              tillgång till sjukvårdsresurser är tillfredsställande. Den svenska
              styrkan ska förstärkas med en särskild helikopterenhet med sjukvårdsförmåga,
              Medevac. Men hur blir det egentligen med Medevac eller det flygande
              akutsjukhuset, som jag hellre skulle vilja kalla det?
            </seg>
          </u>
          <note>
            Regeringens utlovade Medevac kommer att bli kraftigt försenad.
            Den helikopterutredning som regeringen lovade redan den 10 oktober,
            och som skulle lämna ett delbetänkande senast den 31 december
            i år, tillsatte regeringen på sitt sammanträde i morse.
          </note>
          <u>
            <seg>
              Fru talman! Hur är det möjligt att regeringen inte har tillsatt
              en utredare om Försvarsmaktens helikopterresurser förrän i dag?
              Det är en viktig fråga som ytterst handlar om soldaternas säkerhet.
              Genom detta sjabbel kommer helikopter 14 till Afghanistan att
              försenas väsentligt. Helikopter 14 är en mycket avancerad helikopter.
              Jag ifrågasätter starkt om Sverige verkligen behöver det så kallade
              flygande sjukhuset i Afghanistan. Som vanligt ska vi försöka spela
              i den första divisionen. Det gäller allt från Nordic Battlegroup
              till helikoptrar. Det våra soldater behöver i första hand om något
              skulle hända är en helikopter som kan hämta flera soldater samtidigt
              och snabbt föra dem till ett mer avancerat sjukhus någon annanstans.
              Vad jag har förstått tar den helikopter 14 som vi pratar om endast
              en patient åt gången på grund av att det är så avancerad utrustning
              i helikoptern.
            </seg>
          </u>
          <u>
            <seg>
              Problemet är att vi endast kommer att skicka ned en helikopter
              14 om cirka ett år. Vi behöver kanske två eller tre helikoptrar.
              Medevachelikoptern kommer inte att kunna utnyttjas dygnet runt.
              Den måste ju tas in på service efter ett visst antal timmar i
              luften. Det innebär att vi även framöver kommer att vara beroende
              av hjälp utifrån om något allvarligt skulle hända.
            </seg>
          </u>
          <u>
            <seg>
              Miljöpartiet delar Afghanistankommitténs tre krav. Det krävs
              en rejäl social och ekonomisk satsning i Afghanistan. Vi kräver
              politiska påtryckningar och att den svenska truppen ska agera
              fritt utanför USA:s OEF. I förra årets motion om Afghanistan skrev
              vi att summan för militära insatser bör ligga i paritet med den
              summa som anslås för utvecklingssamarbete. Vi står fast vid den
              uppfattningen. Det är i och för sig bra att regeringen ökar ambitionen
              när det gäller det civila biståndet, men det är alldeles för lite
              om det ska göra någon märkbar skillnad mot i dag. Trots ökningen
              kommer den militära insatsen att kosta dubbelt så mycket som regeringen
              är beredd att satsa på det civila biståndet.
            </seg>
          </u>
          <u>
            <seg>
              En grundförutsättning för fred är en återuppbyggnad av landet
              och ett stärkande av civilsamhället samt att sociala, ekonomiska
              och medmänskliga åtgärder vidtas. Därför är bistånd huvudingrediensen
              vid skapandet av fred. Det är Miljöpartiets åsikt att denna obalans
              mellan insatserna inte är rimlig. Det är därför viktigt att vi
              kan skapa en bättre balans genom att ge mer resurser till det
              civila biståndet.
            </seg>
          </u>
          <u>
            <seg>
              Regeringen bör återkomma till riksdagen med en tydlig målformulering
              där det specificeras vilka mål som ska uppnås för att den svenska
              styrkans arbete i Afghanistan ska anses vara utfört. Utan en tydlig
              målbild är det svårt att se hur effektiv styrkan är. Det är också
              av vikt att vi preciserar vilken tidsram insatsen har. Det räcker
              inte med det som regeringen skriver i sin proposition. Vad som
              krävs är att regeringen tar ett helhetsgrepp över både den militära
              och den civila sidan av insatsen i Afghanistan. Det är helt i
              enlighet med den strategi för Sveriges internationella insatser
              som riksdagen har antagit.
            </seg>
          </u>
          <u>
            <seg>
              Någon strategi för ett snabbt tillbakadragande, om en förlängning
              av detta mandat inte skulle få gehör i riksdagen eller om situationen
              i Afghanistan av någon anledning blir så allvarlig att vi inte
              kan vara kvar i landet, har regeringen inte presenterat. Miljöpartiet
              anser att det är en uppenbar brist i hanteringen av detta ärende
              och anser att en exit strategy för att kunna dra tillbaka befintlig
              trupp under ordnade former ska utarbetas. Det är viktigt att regeringen
              sätter upp tydliga mål och en tidsplan för ett eventuellt återdragande
              av Sveriges militära insatser i Afghanistan för att inte hamna
              i en liknande situation när det är dags att besluta om en eventuell
              framtida förlängning.
            </seg>
          </u>
          <u>
            <seg>
              Fru talman! För att vinna tid yrkar jag bifall till reservation
              1, men jag står naturligtvis bakom alla våra yrkanden.
            </seg>
          </u>
          <note type="speaker">
            Anf. 165 GÖRAN LENNMARKER (m):
          </note>
          <u>
            <seg>
              Fru talman! Det finns ett starkt stöd i riksdagen för ett fortsatt
              och förstärkt deltagande i ISAF, den internationella säkerhetsstyrkan
              i Afghanistan. Jag tror att det är viktigt för dem som är verksamma
              i den styrkan att känna detta stöd i det svenska parlamentet.
              Jag tycker också att det finns anledning att rikta ett tack till
              de soldater och civila som gör sina insatser i ett farligt och
              krävande uppdrag. Det är inte lätt att vara verksam i ett främmande
              land långt borta under farliga omständigheter.
            </seg>
          </u>
          <u>
            <seg>
              Nästan 80 personer i den svenska militära utlandsstyrkan har
              dött under hela den tid som vi har haft sådant, och det är ganska
              lång tid. Två av dem är officerare som har dött i Afghanistan.
              Risken är stor. Även om de fyra svenska provinserna är de minst
              oroliga i Afghanistan är risken likväl mycket stor när man är
              verksam där. Därför är det ett viktigt beslut som riksdagen har
              att fatta. Det är ett stort ansvar att fatta den här typen av
              beslut, att skicka svenska män och kvinnor till en sådan här insats.
            </seg>
          </u>
          <u>
            <seg>
              Det finns anledning att känna oro över situationen i Afghanistan.
              FN:s säkerhetsråd, som har att ansvara för internationell fred
              och säkerhet, konstaterar att situationen i Afghanistan är ett
              hot mot internationell fred och säkerhet. Det är grunden för FN:s
              agerande när det gäller Afghanistan. FN:s säkerhetsråd uppmanar
              sina medlemsländer att stärka ISAF, och det är det Sverige nu
              gör. Vi ger vårt bidrag till detta. En av orsakerna bakom detta
              är för övrigt att man vill minska de civila förlusterna. En större
              andel soldater på marken kan göra att man inte behöver förlita
              sig på flyganfall.
            </seg>
          </u>
          <u>
            <seg>
              Man uppmanar även ISAF att stödja uppbyggnaden av de afghanska
              säkerhetsstrukturerna, armén och polisen. Det är också en av orsakerna
              till att vi ökar vår styrka. Vi vill kunna hjälpa till mer för
              att utbilda den afghanska armén. Afghanerna själva måste ju ta
              ansvar för sitt eget land, och därför gäller det att hjälpa till
              med detta.
            </seg>
          </u>
          <u>
            <seg>
              En tredje punkt som FN:s säkerhetsråd tar upp är vikten av samverkan
              på många olika sätt, dels inom det internationella samfundet med
              det stöd vi ger, dels mellan det internationella samfundet och
              Afghanistan med dess befolkning och regering, och dels naturligtvis
              mellan den civila och den militära delen.
            </seg>
          </u>
          <u>
            <seg>
              Att Sverige upprättar en ambassad i Kabul är en viktig del i
              att förstärka Sveriges möjligheter och på plats kunna ha den här
              typen av samverkan, men framför allt också att ha en närmare kontakt
              med inte bara den afghanska regeringen utan även parlamentet och
              över huvud taget de afghanska myndigheterna i största allmänhet.
            </seg>
          </u>
          <u>
            <seg>
              Sverige förstärker också biståndet högst avsevärt, både biståndet
              till Afghanistan i dess helhet och det särskilda bistånd som ska
              gå till de fyra provinser där Sverige är särskilt aktivt. Det
              är en viktig del i detta.
            </seg>
          </u>
          <u>
            <seg>
              Det här var FN:s säkerhetsråds rekommendationer i dess resolution
              till Sverige och till andra medlemsstater. Jag tror att det är
              viktigt för Sverige, som alltid, att noggrant lyssna på och ta
              till sig vad FN säger i den här typen av frågor.
            </seg>
          </u>
          <u>
            <seg>
              Bakom det här ligger ju insikten att det inte räcker med militär
              säkerhet. Det är en viktig komponent, men den kan inte ensam åstadkomma
              utveckling i Afghanistan, utan det är en kombination av säkerhet,
              utveckling och det man kallar god samhällsstyrning, det vill säga
              att afghanerna successivt måste bygga upp sitt eget samhälle och
              sin egen förmåga att hantera sitt samhälle. Det går inte att se
              det enbart som en säkerhetsfråga, även om säkerheten är nödvändig
              för att möjliggöra utveckling. Det är svårt att åstadkomma utveckling
              om man inte har säkerhet.
            </seg>
          </u>
          <u>
            <seg>
              Vi har inte bara från Sverige utan, tror jag, från alla bidragande
              länder sagt att vi vill ha starkare grepp från FN. Vi har krävt
              att FN skulle få en mer övergripande uppgift i Afghanistan. Och
              nu sker detta. FN har äntligen tillsatt en särskild representant,
              Kai Eide, en norrman. Det är för övrigt en ställföreträdande chef
              som är svensk, Bo Asplund, som uppträtt inför det sammansatta
              utskottet i frågan.
            </seg>
          </u>
          <u>
            <seg>
              Det här är bra, för det markerar just vikten av att hålla ihop
              det internationella samfundets olika delar det finns militära
              komponenter, och det finns civila komponenter av olika slag och
              dessutom av att systematiskt stärka afghanernas möjligheter att
              själva ta ansvar för sitt eget land. Det gör de ju också delvis.
              Det sker framsteg på detta område. Säkerheten i Kabul är nu ett
              afghanskt ansvar och inte ett ansvar för ISAF. När man är på gatorna
              i Kabul ser man alltså inga ISAF-soldater men väl afghanska soldater.
            </seg>
          </u>
          <u>
            <seg>
              Nu är Afghanistan ett oerhört sargat land, som många har varit
              inne på. Det är ett av världens absolut fattigaste länder. Man
              har 30 års krig bakom sig, kanske till och med lite mer. Det var
              sovjetisk ockupation, det var inbördeskrig, och sedan kom talibanerna.
              Det var även inbördeskrig under talibantiden faktiskt, även om
              det var en av de mest totalitära regimer vi har sett som gjorde
              anspråk på att reglera samhällslivet, och för övrigt inte bara
              samhällslivet utan även privatlivet, i minsta detalj. Dessutom
              var landet en bas för aggression mot andra länder.
            </seg>
          </u>
          <u>
            <seg>
              Det är en svår uppgift nu att stärka de afghanska möjligheterna
              att bygga upp landet. Det är ett fattigt land som har upplevt
              en lång tid av krig som sagt ett av världens mest sargade länder.
              Det är dessutom så att landet inte har någon tradition av centralstyre.
              Det går en stor, mäktig bergskedja tvärs över landet, och många
              bor i isolerade bergsdalar. Det gör att det är en mycket svår
              uppgift att bygga en centralmakt i ett land som har en svag tradition
              beträffande detta, och det kommer att ta lång tid.
            </seg>
          </u>
          <u>
            <seg>
              Nu för vi en debatt i Sveriges riksdag som vi för i nästan alla
              parlament i de länder som ger bidrag till ISAF: Gör vi rätt? Är
              det ett klokt sätt som vi bedriver verksamheten på? Det är väldigt
              stora debatter och utredningar i andra länder. Jag kommer ihåg
              att i Kanada, som är det land som har haft de största förlusterna
              med flest döda i proportion till sin insats i Afghanistan, har
              man haft en lång och uppslitande debatt. Gör vi rätt? Är vi på
              rätt väg?
            </seg>
          </u>
          <u>
            <seg>
              Man kan säga att alla de parlament som har diskuterat det här
              trots allt har kommit till insikten att det är viktigt nu att
              inte överge Afghanistan. Vi har ju erfarenhet av detta. År 1989
              tågade de sovjetiska trupperna ut ur Afghanistan. Då var det en
              medveten politik den hängde ihop med slutet av kalla kriget att
              väst inte skulle engagera sig i Afghanistan. Svenska Afghanistankommittén
              var ett undantag från detta, och de är värda all heder, för de
              var nästan ensamma från väst i Afghanistan under denna tid. Tankespåret
              var vid den tiden att vi skulle hålla oss borta. Hade det nu varit
              en ockupation av Afghanistan skulle den inte ersättas av västliga
              styrkor eller av västligt engagemang. Det hade för övrigt också
              att göra med Gorbatjov och kanske mer med storpolitiken också.
            </seg>
          </u>
          <u>
            <seg>
              Vad som hände var en djup tragedi, ett oerhört grymt inbördeskrig.
              Huvuddelen av Kabul förstördes faktiskt under inbördeskriget,
              inte under den sovjetiska ockupationen. Sedan kom då talibanerna
              till makten, i alla fall i stora delar av landet, och då blev
              det också en tragedi med förödande verkan på samhällslivet. Flickor
              kördes bort från skolorna. Kvinnor kunde inte få sjukvård därför
              att de enbart kunde få sjukvård av kvinnliga läkare, och eftersom
              det inte fanns några kvinnliga läkare blev det alltså ingen sjukvård
              för kvinnor. Det blev ett oerhört grymt resultat av det talibanska
              övertagandet av makten. Dessutom blev Afghanistan som vi vet en
              bas för aggression utanför landets gränser.
            </seg>
          </u>
          <u>
            <seg>
              Man kan alltså säga att det i de olika parlamenten nog ändå finns
              en bred enighet om att det nu gäller att hålla i och inte överge
              Afghanistan.
            </seg>
          </u>
          <u>
            <seg>
              Hur ska vi då göra? Hur ska man bygga utvecklingen? Jag var i
              parlamentet i Kabul och träffade parlamentariker, för övrigt ganska
              många kvinnor. En fjärdedel av ledamöterna i parlamentet är kvinnor,
              vilket också är ett framsteg. Det sker en kvotering för att man
              ska ha en ordentlig kvinnorepresentation, vilket naturligtvis
              är alldeles unikt i landets historia. Där är det många som vill
              ha olika former av politisk dialog. Man säger att det finns de
              talibaner som är goda patrioter som egentligen vill bygga det
              egna landet. Man ska dessutom komma ihåg att många har mycket
              starka band sedan motståndet mot den sovjetiska ockupationen.
              De känner varandra väl, för de svetsades samman under de åren.
            </seg>
          </u>
          <u>
            <seg>
              Det kan nog vara så att vi kan se en möjlig öppning till en politisk
              dialog. Men denna politiska dialog är samtidigt svår, för den
              har ju vissa villkor. Ska vi då ha en politisk dialog med krafter
              som kommer att säga att man inte ska ha några kvinnor i parlamentet,
              att flickor inte ska gå i skolan och att kvinnor inte ska få sjukvård?
              Ska vi ha en dialog med krafter som inte är intresserade av vare
              sig mänskliga rättigheter eller demokrati? Det är den stora svårigheten
              som finns för att skapa en dialog med Afghanistan. Vilka krafter
              kan man samtala med, och vilka krafter ligger så långt borta från
              ett anständigt liv att det i praktiken blir omöjligt? Det är de
              utmaningar som inte vi i väst ska svara på. Det måste naturligtvis
              afghanerna själva göra, inte minst deras parlamentariker och andra.
            </seg>
          </u>
          <u>
            <seg>
              Därför är det så viktigt att det nu hålls val i Afghanistan nästa
              år och året därpå det är inbokat val då och att vi nu genom de
              stödinsatser vi gör för bistånd och säkerhet kan se till att en
              kanske möjlig politisk utveckling kan ta fart i Afghanistan. Insikten
              ökar ju om detta.
            </seg>
          </u>
          <u>
            <seg>
              Det viktiga här och nu är dock att vi inte överger Afghanistan,
              att vi inte packar ihop och drar hem. Det gjordes 1989. Det ska
              vi inte göra om.
            </seg>
          </u>
          <note type="speaker">
            Anf. 166 HANS LINDE (v) replik:
          </note>
          <u>
            <seg>
              Fru talman! Först vill jag säga att jag och Göran Lennmarker
              är alldeles eniga på en punkt. Det här är kanske ett av de viktigaste
              besluten som vi kan fatta i riksdagen, nämligen att skicka ut
              unga svenska män och kvinnor till ett annat land i en internationell
              insats.
            </seg>
          </u>
          <u>
            <seg>
              Därför vill jag fråga Göran Lennmarker: Varför är inte försvarsministern
              här i dag? Varför har inte försvarsministern deltagit någon gång
              under hela den här processen, när det är en så viktig fråga som
              vi behandlar?
            </seg>
          </u>
          <u>
            <seg>
              ISAF har nu varit på plats i Afghanistan i sju år. Gång på gång
              har insatsen byggts ut och förstärkts. För drygt ett och ett halvt
              år sedan diskuterade den här kammaren ISAF-insatsen. Retoriken
              var ungefär likadan då. Säkerhetsläget har försämrats. Vi måste
              skicka fler soldater för att stötta upp.
            </seg>
          </u>
          <u>
            <seg>
              Nu ett och ett halvt år senare när vi står här igen kan vi konstatera
              att det är samma retorik. Säkerhetsläget har ytterligare försämrats.
              Vi behöver skicka ytterligare soldater.
            </seg>
          </u>
          <u>
            <seg>
              Alla de förhoppningar som fanns för ett och ett halvt år sedan
              har på många sätt grusats. Utvecklingen har inte varit positiv
              på det sätt som man då hoppades på från utskottsmajoriteten. Den
              fred som man skulle främja har blivit alltmer avlägsen. Våldet
              eskalerar, och de civila dödsoffren, både på grund av talibanernas
              och motståndsrörelsens attacker och på grund av OEF:s bombanfall,
              har ökat på flera plan. Vi ser en tydlig ökning av antalet mord
              på civila biståndsarbetare, vilket är djupt tragiskt.
            </seg>
          </u>
          <u>
            <seg>
              Trots denna negativa utveckling på säkerhetsområdet i Afghanistan
              kan jag inte någonstans se, vare sig i proposition eller i betänkande,
              att man ställer frågan: Vad är det som går fel i Afghanistan?
              Vad behöver vi förändra?
            </seg>
          </u>
          <u>
            <seg>
              Jag kan inte låta bli att tänka på de tre aporna, ni vet de som
              inte vill höra någonting, inte vill se någonting och inte tala.
              Jag upplever att utskottsmajoriteten i dag agerar precis som dessa
              tre apor. Man vill inte prata om problemen i Afghanistan, man
              vill inte se problemen i Afghanistan, och man vill inte höra om
              problemen i Afghanistan.
            </seg>
          </u>
          <u>
            <seg>
              Jag ska fråga Göran Lennmarker om det som jag inte har kunnat
              hitta någonstans i betänkandet eller i propositionen. Varför blir
              freden i Afghanistan, som skulle främjas, alltmer avlägsen för
              varje dag som går?
            </seg>
          </u>
          <note type="speaker">
            Anf. 167 GÖRAN LENNMARKER (m) replik:
          </note>
          <u>
            <seg>
              Fru talman! Svaret är mycket enkelt. Vi lär oss under tidens
              gång. Som jag nämnde i mitt anförande har en hel del lärdomar
              dragits. En är att se till att FN får en mer central roll. Nu
              har vi fått detta på plats genom generalsekreterarens särskilda
              representant, om jag ska vara alldeles korrekt. Vi ska ha fler
              trupper när det gäller att kunna dra ned på flyganfall. Vi ska
              se till att den afghanska armén kan utbildas bättre så att man
              själv kan bygga upp sin säkerhet. Det måste bli en kraftig ökning
              av biståndet. Jag tror att man egentligen ökar biståndet så kraftigt
              som man kan göra för att få ett rimligt resultat just nu. Det
              måste också bli en ökad samverkan mellan det internationella samfundet
              och den afghanska sidan.
            </seg>
          </u>
          <u>
            <seg>
              Detta är viktiga lärdomar. Därför kan man säga att de åtgärder
              som vi jag säger vi, men det är FN som i stor utsträckning föreslår
              dem vidtar är resultatet av ett försök att anpassa verksamheten
              så att man bättre ska kunna svara upp mot de krav som finns. Bakom
              detta ligger hela tiden att man inte ska överge Afghanistan.
            </seg>
          </u>
          <u>
            <seg>
              Jag måste ställa en fråga till Hans Linde: Menar du att vi ska
              överge Afghanistan, att vi ska lämna Afghanistan och säga att
              de får sköta detta själva? Det finns en tragisk erfarenhet av
              vad som skulle hända i ett sådant fall. Med mycket stor sannolikhet
              skulle vi få se ett ohyggligt blodigt inbördeskrig. Stora delar
              av landet skulle aldrig acceptera att talibanerna kommer tillbaka.
              Det gäller särskilt de norra delarna. Det skulle innebära en ohygglig
              tragedi för det afghanska folket.
            </seg>
          </u>
          <u>
            <seg>
              Det kan väl ändå inte vara så, Hans Linde, att Vänsterpartiet
              menar att vi ska vända Afghanistan ryggen?
            </seg>
          </u>
          <note type="speaker">
            Anf. 168 HANS LINDE (v) replik:
          </note>
          <u>
            <seg>
              Fru talman! Det första som man tänker på när man hör Göran Lennmarker
              är: Är det verkligen så att Moderata samlingspartiet anser att
              det hade varit bättre om Sovjetunionen hade stannat längre i Afghanistan
              och inte dragit sig tillbaka 1989?
            </seg>
          </u>
          <u>
            <seg>
              Nej, Vänsterpartiet vill inte överge Afghanistans folk, snarare
              tvärtom. Jag tycker att det har blivit en märklig bild i Sverige
              där man säger att det enda sättet att stödja ett folk är att skicka
              väpnad trupp, som om det vore det enda utrikespolitiska verktyg
              som vi har i vår verktygslåda för att stödja ett folk.
            </seg>
          </u>
          <u>
            <seg>
              Vi säger att det finns en lång rad andra verktyg som vi kan använda,
              att vi som alliansfri stat, som neutral stat, skulle kunna bidra
              på ett positivt sätt till de freds- och försoningsprocesser som
              det ändå finns försök till i Afghanistan och som bland annat den
              afghanska regeringen har försökt sig på.
            </seg>
          </u>
          <u>
            <seg>
              Vi tror också att biståndet behöver ökas radikalt, betydligt
              mer än vad den borgerliga regeringen har gjort hittills.
            </seg>
          </u>
          <u>
            <seg>
              Göran Lennmarker frågar: Vad har vi lärt oss? Ja, vi har lärt
              oss att FN inte har haft en tillräckligt stark roll och att det
              inte har varit tillräckligt med bistånd. Men vad blir konsekvensen
              av dessa lärdomar? Man låter fortfarande Nato ha ledartröjan när
              det gäller ISAF. FN har fortfarande inte kommit in och tagit över
              denna insats. Vi ser fortfarande att man låter OEF agera fritt
              i landet, nu troligtvis med en tydlig förstärkning i och med maktskiftet
              i USA.
            </seg>
          </u>
          <u>
            <seg>
              Man ser en ökning av biståndet, men även med denna ökning av
              biståndet kommer det fortfarande att vara så att för varje krona
              som den borgerliga regeringen ger i bistånd till Afghanistan lägger
              man 2 kronor på den militära insatsen. Dessa förhållanden har
              inte på något sätt förändrats med denna proposition.
            </seg>
          </u>
          <u>
            <seg>
              Det finns en nyckelfråga i detta som jag tycker att Göran Lennmarker
              undviker, och det är: Hur ska man kunna främja fred när man har
              ett sådant långtgående och djupt samarbete med en krigförande
              part? Någonstans är det detta som är nyckelfrågan och som jag
              faktiskt har oerhört svårt att begripa. Hur kan Göran Lennmarker
              mena att ISAF och därigenom också Sverige ska kunna främja fred
              i Afghanistan samtidigt som vi har ett djupt samarbete med de
              krigförande trupperna inom Operation Enduring Freedom?
            </seg>
          </u>
          <note type="speaker">
            Anf. 169 GÖRAN LENNMARKER (m) replik:
          </note>
          <u>
            <seg>
              Fru talman! Svaret är nog: Åk och titta på vad svenska trupper
              gör i de fyra provinserna! Det är en mycket seriös verksamhet
              för att först och främst skapa lugn och ro i landet, så att flickor
              kan gå till skolan, så att människor kan vistas utomhus, allt
              detta som är förutsättningen för nästan allt övrigt. Det handlar
              också om att bygga upp samverkan på olika sätt mellan både det
              militära och det civila. Om man skapar säkerhet är det klart att
              man sedan måste fylla på med utvecklingsinsatser. Och man måste
              framför allt också fylla på med insatser för att hjälpa och stödja
              afghanerna att bygga upp sitt eget land på olika sätt. Man måste
              hjälpa till att bygga deras egen armé. EU gör en stor polisinsats.
              Vi har en ambassad som nu inrättas för att kunna ha en ordentlig
              dialog med afghanska myndigheter, inte minst det afghanska parlamentet.
              Jag tycker att vi som parlamentariker ska notera att det finns
              ett parlament i Afghanistan med de brister som naturligtvis finns
              i ett sådant land, men det är likväl många skilda ståndpunkter.
              Men allt detta gör vi tillsammans. Det är väl något ganska bra?
            </seg>
          </u>
          <u>
            <seg>
              I Afghanistan finns det många som säger att den svenska insatsen
              i de fyra provinserna är en av de bästa. Det finns till och med
              de som säger att det är den bästa. Det är lugnt. Då kan vi säga
              att det kanske inte har att göra med vår insats utan att det kan
              bero på helt andra saker. Vi ska därför vara försiktiga med att
              dra sådana slutsatser. Men det kan också vara så att svenska soldater
              när de är ute och patrullerar faktiskt ger en trygghet som gör
              det möjligt för människor att leva ett mer normalt samhällsliv
              där.
            </seg>
          </u>
          <u>
            <seg>
              Här är den stora frågan, Hans Linde: Hur ska man kunna göra biståndsinsatser
              om man inte har säkerhet? Vi ser länder som Somalia och andra
              som slits sönder i dessa ständiga strider och som går tillbaka
              nästan till stenåldern därför att man river sönder alla möjligheter
              till utveckling. Säkerhet är därför en förutsättning för mycket
              annat, men det är inte säkerheten som är det avgörande för om
              man lyckas.
            </seg>
          </u>
          <note type="speaker">
            Anf. 170 PETER RÅDBERG (mp) replik:
          </note>
          <u>
            <seg>
              Fru talman! Vi har hört Göran Lennmarker tala nästan lite rosenrött
              om Afghanistan. Han talar väldigt allmänt om situationen. Han
              säger i och för sig att det är ett sargat land och att vi ska
              öka biståndet. Men han säger inte ett enda ord om den sammanblandning
              som är så uppenbar för oss alla, att ISAF närmar sig OEF, att
              detta har pågått under ganska lång tid, att det mer eller mindre
              är ett krig som pågår och att våldet ökar från månad till månad,
              från vecka till vecka.
            </seg>
          </u>
          <u>
            <seg>
              Sedan säger Göran Lennmarker att vi ska stärka ISAF:s roll. Det
              betyder i klartext mer militärer. Vi ska alltså fortsätta med
              samma politik som har misslyckats under sju år.
            </seg>
          </u>
          <u>
            <seg>
              Då undrar jag lite grann. Om man ligger under med 40 i halvlek,
              får man åtminstone förändra laget så att man i bästa fall kan
              vinna matchen. Men här kör man med samma laguppställning ytterligare
              en tid.
            </seg>
          </u>
          <u>
            <seg>
              Jag blir väldigt förvånad över Göran Lennmarkers retorik. Min
              fråga till Göran Lennmarker är därför: Är Göran Lennmarker inte
              orolig för denna inblandning med OEF, och ser han inte att vi
              egentligen är på fel väg och borde slå in på en helt annan väg
              för att få den fred i Afghanistan som vi alla ändå vill ha?
            </seg>
          </u>
          <note type="speaker">
            Anf. 171 GÖRAN LENNMARKER (m) replik:
          </note>
          <u>
            <seg>
              Fru talman! När FN:s säkerhetsråd uttalar sina rekommendationer
              till medlemsländerna de säger att vi ska stärka ISAF bygger de
              naturligtvis på erfarenheten att det behövs en större säkerhet
              för att man ska kunna göra fler utvecklingsinsatser och ge mer
              stöd. Vi ska hjälpa till att bygga upp de egna afghanska säkerhetsstyrkorna,
              armén och polisen, och våra soldater ska då hjälpa till att bygga
              upp den afghanska armén. EU gör en stor polisinsats. Vi ska stärka
              samarbetet med de afghanska myndigheterna. Det står också tydligt
              i FN-resolutionen. Vi startar en ambassad där för att ha en bättre
              plattform och en bättre kunskap för att göra detta på plats.
            </seg>
          </u>
          <u>
            <seg>
              Det här är ändå ganska viktiga saker. Det är inte att blunda
              och titta bort utan just att säga att det finns anledning att
              få en bättre verksamhet i Afghanistan, helst av allt tillsammans
              med afghanerna. Däri ligger det hela. Därmed kan vi inte vända
              bort.
            </seg>
          </u>
          <u>
            <seg>
              Jag har förstått att Miljöpartiet inte vill att vi ska ut ur
              Afghanistan, och jag tycker att det är bra att ni känner det ansvaret.
            </seg>
          </u>
          <u>
            <seg>
              Alla de som känner ansvar för att finnas i Afghanistan måste
              samtidigt vara medvetna om att det är svårt att vara verksam på
              flera olika områden om man inte har en grundläggande säkerhet.
              Det är därför som FN är så noga med att påtala att vi behöver
              stärka ISAF i de här två rollerna.
            </seg>
          </u>
          <note type="speaker">
            Anf. 172 PETER RÅDBERG (mp) replik:
          </note>
          <u>
            <seg>
              Fru talman! Göran Lennmarker säger att FN säger det. Men det
              är inte alltid så att FN har rätt. Vi kan på något sätt tänka
              själva och komma med egna tankar.
            </seg>
          </u>
          <u>
            <seg>
              Vad Göran Lennmarker hela tiden säger är att vi ska köra samma
              politik en gång till. Jag håller med dig om att, och Miljöpartiet
              är inte motståndare till det, det ska vara militärer där, för
              det krävs för säkerheten. Vi delar den uppfattningen.
            </seg>
          </u>
          <u>
            <seg>
              Vad jag försöker prata om är obalansen mellan de civila insatserna
              och de militära. Det är 14 gånger mer man satsar på det militära
              i förhållande till det civila. Det förslag som vi ska rösta om
              går ut på ungefär samma typ av politik. Ni satsar 500 miljoner
              fram till 2011, och jag tycker att det är jättebra. Men med tanke
              på helheten räcker det inte på långa vägar.
            </seg>
          </u>
          <u>
            <seg>
              Det är därför jag ställer frågan: Kan Göran Lennmarker se att
              vi är inne på fel spår? Vi måste öka det civila mycket mer. Jag
              fick inget bra svar på det här med närmandet till OEF. Ser Göran
              Lennmarker inte att det kan bli ett problem att Sverige mer och
              mer kommer in under USA, som mer eller mindre för ett krig i Afghanistan?
              Det finns en fara med detta.
            </seg>
          </u>
          <note type="speaker">
            Anf. 173 GÖRAN LENNMARKER (m) replik:
          </note>
          <u>
            <seg>
              Fru talman! Vi har lärt oss mycket och förändrar politiken. Det
              är själva idén med de förskjutningar som Sverige gör. Jag ska
              inte en tredje gång räkna upp allt det som vi förändrar i politiken,
              just i riktning mot en ökad civil insats men också mot ett ökat
              stödjande av den afghanska verksamheten. Jag räknade upp dem.
              Det finns en insikt om det.
            </seg>
          </u>
          <u>
            <seg>
              Det är inte bara Sverige som för den här debatten. Det förs runt
              om i de europeiska parlamenten en debatt om hur vi ska kunna få
              en bättre verksamhet så att vi kan få ned våldsnivån och att den
              civila utvecklingen kan få fäste. Det är i högsta grad värt att
              göra det.
            </seg>
          </u>
          <u>
            <seg>
              Peter Rådberg ställde frågan om relationen mellan ISAF och OEF.
              Sanningen är den att det är ISAF-vägen som är den man måste gå.
              Det är väl alldeles uppenbart att det är den lärdom som man gjort.
              Det är också det FN säger i sin resolution. Vi måste få ned de
              civila förlusterna, som ju delvis förorsakas, kanske en mindre
              del men dock, av flyganfall till exempel. Det är en väldigt viktig
              lärdom att säga att det är bättre att gå fram på en väg där man
              kanske har soldater på marken som kan verka fredsfrämjande och
              som inte är i strid, som i de fyra provinser där svenska soldater
              finns. Det är en viktig lärdom.
            </seg>
          </u>
          <u>
            <seg>
              Det är väl därför som en del säger att Sverige är ett av de bättre,
              till och med det bästa landet, hörde jag en amerikan säga, för
              att se hur det här ska göras. Då ska vi bygga på vår kapacitet
              och vår förmåga för att kanske kunna lösa det hela på civila och
              mer fredliga sätt, men med en militär insats som bas.
            </seg>
          </u>
          <note type="speaker">
            Anf. 174 URBAN AHLIN (s):
          </note>
          <u>
            <seg>
              Fru talman! Vi behandlar nu ett betänkande från det sammansatta
              utrikes- och försvarsutskottet om ett fortsatt svenskt deltagande
              i den internationella säkerhetsstyrkan ISAF. Varför finns denna
              säkerhetsstyrka? Jo, i ett land i Asien fanns en fristad för terrorister
              som attackerade USA. Förenta nationerna sade att detta var en
              attack och att USA hade rätt att ägna sig åt självförsvar. Man
              slog ut talibanregimen, som hade varit fristaden för terrorister
              i Afghanistan.
            </seg>
          </u>
          <u>
            <seg>
              Afghanistan är ett väldigt sargat land, som många andra talare
              har sagt tidigare, med decennier av krig, sovjetisk ockupation,
              leder fattigdomsligan, enorm korruption. I dag har vi en situation
              där extremistgrupper kastar syra i ögonen på unga skolflickor
              som är på väg till skolan, biståndsarbetare mördas av extremistgrupper,
              6 procent av skolorna har bränts ned, 200 lärare och elever har
              dödats.
            </seg>
          </u>
          <u>
            <seg>
              Allt detta gör att det organ som vi har format i världen, Förenta
              nationerna, säger att situationen i Afghanistan alltjämt utgör
              ett hot mot internationell fred och säkerhet. Jag som socialdemokrat
              står verkligen upp för Förenta nationerna. Det är nämligen den
              universella ordning, den norm som vi har byggt upp i världen för
              att inte enbart den starkes rätt ska göra sig gällande, utan det
              ska finnas något att hålla sig i, en folkrätt. Alla medlemsländerna
              i Förenta nationerna har gått med på FN-stadgan, enligt vilken
              det tydligt är FN:s säkerhetsråd som är de som är uttolkare av
              när det finns ett hot mot internationell fred och säkerhet. Förenta
              nationernas säkerhetsråd är otroligt tydligt på den här punkten.
            </seg>
          </u>
          <u>
            <seg>
              Jag säger till alla som läser protokollet, eller dem som av någon
              händelse lyssnar på debatten: Läs säkerhetsrådsresolutionen! Om
              det finns någon som helst tvekan om att det inte finns ett mandat
              för den här insatsen eller vad den grundar sig i, läs säkerhetsrådets
              resolution!
            </seg>
          </u>
          <u>
            <seg>
              Det är en svår situation i Afghanistan. Då är naturligtvis frågan:
              Är det läge att lämna landet? Hans Linde är ett exempel i debatten
              på dem som tycker att det inte är någon idé att fortsätta, utan
              vi drar oss hem i stället. Jag noterade att han i sin inledning
              talade väldigt mycket om de civila dödsoffren som främst fallit
              offer för OEF:s flygbombningar. Inte med ett ord nämnde han alla
              de andra, majoriteten, civila dödsoffer i Afghanistan som dödats
              av extremistgrupperna.
            </seg>
          </u>
          <u>
            <seg>
              Jag tycker att det är lite talande för hur den här debatten förs.
              Jag är bekymrad över att extremistgrupper mördar civila. Jag är
              bekymrad över att OEF:s flygbombningar skördar civila dödsoffer.
              Jag vill minska på båda.
            </seg>
          </u>
          <u>
            <seg>
              Vi socialdemokrater har skrivit i vår motion att vi kräver av
              regeringen att den genast tar kontakt med den nya administrationen
              i USA och säger: Så här kan vi inte ha det i fortsättningen. Vi
              ställer upp bakom Förenta nationerna som kräver att de internationella
              insatserna i Afghanistan ska göras på ett sådant sätt att de civila
              dödsoffren minskar i antal.
            </seg>
          </u>
          <u>
            <seg>
              Men jag kan inte dra slutsatsen, som Hans Linde, att vi ska lämna
              landet och strunta i att majoriteten av de civila dödsoffren inte
              dödas av flygbombningarna utan faktiskt dödas av extremistgrupper.
              Situationen är inte enkel.
            </seg>
          </u>
          <u>
            <seg>
              Jag instämmer i det som Göran Lennmarker har sagt: Ska vi lyckas
              med att få en återuppbyggnad av Afghanistan och med hjälp av vårt
              bistånd skapa en säker situation där krävs helt enkelt säkerhet.
              Biståndsarbetare dödas i dag.
            </seg>
          </u>
          <u>
            <seg>
              Innebär då det som regeringen föreslår en så fantastiskt kraftig
              uppbyggnad av den militära närvaron? Nej, jag hävdar att det inte
              är så. Det handlar om, och det redovisas tydligt i propositionen,
              att regeringen har för avsikt att skicka dit räddningshelikoptrar
              även om vi har fått dragningar i riksdagen som visar att det kommer
              att bli väldigt försenat och att regeringen kommer att bli tvungen
              att hitta alternativa lösningar. Den andra delen består i att
              man vill ha en transportflygenhet placerad i Mazar-i-Sharif, speciellt
              under sommarmånaderna. Den tredje delen är att ha fler militära
              rådgivare i den afghanska armén.
            </seg>
          </u>
          <u>
            <seg>
              Det är inte more of the same , utan det handlar om en del förändringar
              som görs. Varför tycker jag att det är så väsentligt att vi ökar
              antalet rådgivare i den afghanska armén? Jo, om det finns någon
              exit strategy , en utgång, från detta är det naturligtvis att
              den afghanska regeringen själv klarar av att ta ansvaret för situationen
              i Afghanistan. Då måste vi hjälpa till att bygga upp den kompetensen
              inom rättsväsendet, inom polisen, åklagare och annat men också
              i den afghanska nationella armén, och det är bra att vi gör det.
            </seg>
          </u>
          <u>
            <seg>
              Vi socialdemokrater krävde också att det skulle vara en kort
              mandattid. Vi är glada över att utskottet noterar och säger att
              det är ett års mandattid detta handlar om. Det är naturligtvis
              av det skälet att det är stora förändringar som sker och att riksdagen
              ska vara med i processen när vi skickar ut soldater till utlandet.
              Jag är stolt att tillhöra ett av de få länder i världen där det
              är parlamentet som har det slutliga beslutet att fatta när man
              skickar ut väpnade soldater till utlandet. Det är bra, det är
              någonting vi ska värna.
            </seg>
          </u>
          <u>
            <seg>
              Det är oerhört väsentligt att vi strävar efter en så stor och
              bred enighet som möjligt, och det har vi i detta ärende. Det finns
              en stor och bred enighet. Vänsterpartiet skiljer ut sig genom
              att säga att de vill att vi ska lämna Afghanistan i dag. Miljöpartiet
              vill att vi stannar kvar. Det är positivt att det är så.
            </seg>
          </u>
          <u>
            <seg>
              Sammanblandningen mellan Operation Enduring Freedom och ISAF
              ja, vi oroas över riskerna för sammanblandning. Det vi ser är
              också det som Hans Linde tog upp. Det sätt som krigföringen sker
              av Operation Enduring Freedom skvätter också över på de andra
              internationella styrkorna, det vill säga oss. Det är klart att
              när det gäller de som drabbades i byn, som Hans Linde talade om,
              är det väldigt lätt att förstå att det skapas en aggression mot
              alla utlänningar i Afghanistan. Då är det naturligt att det också
              drabbar oss, så det är klart att det finns en spill over -effekt
              på den insats som vi är med i, ISAF. Men det är ett mandat från
              Förenta nationerna.
            </seg>
          </u>
          <u>
            <seg>
              Jag vill ändå gå längre än Göran Lennmarker som säger att FN
              rekommenderar medlemsstaterna. Det är inte så. Enligt FN-stadgan
              är det faktiskt så att Förenta nationernas säkerhetsråd ålägger
              medlemsstaterna i sina beslut.
            </seg>
          </u>
          <u>
            <seg>
              Hans Linde är ofta folkrättsligt väldigt pedantisk, och ska man
              se på det som det faktiskt uttrycks i FN-stadgan åläggs vi av
              Förenta nationernas säkerhetsråd att bidra till den här styrkan
              och att öka resurserna dit. Hans Linde berättade själv att det
              faktiskt är 41 länder som bidrar. Sverige är i det område där
              det är minst oroligheter i hela Afghanistan. Ändå tycker Hans
              Linde att just Sverige ska åka därifrån.
            </seg>
          </u>
          <u>
            <seg>
              Jag tror att det vore en fullständigt förödande strategi. Vi
              ska i stället inse att detta är en långsiktig insats som måste
              göras i Afghanistan. USA har en ny president som säger att han
              vill ändra strategin, vilket jag tror kan vara nödvändigt för
              att man ska få en bättre situation i Afghanistan. Jag tror att
              det vore en förödande signal att i det läget säga: Nej, nu lämnar
              vi som har ansvaret i det lugnaste hörnet av Afghanistan.
            </seg>
          </u>
          <u>
            <seg>
              Finns det då en militär lösning på den här konflikten? Ibland
              låter det här från talarstolen som att vi som ställer upp på att
              fortfarande vara kvar hävdar att det enbart finns en militär lösning.
              Så är det inte. Det är ingen som hävdar att det finns en militär
              lösning på det här.
            </seg>
          </u>
          <u>
            <seg>
              USA:s försvarsminister Bob Gates har talat om att det inte finns
              någon militär lösning på det här problemet. De militära befälhavarna
              säger att det inte finns någon militär lösning på det här. Det
              handlar just om mixen av civilt återuppbyggnadsarbete och bistånd
              till Afghanistan och om att skapa säkerhet, det vill säga med
              militära resurser. Det går inte att göra bara det ena eller det
              andra. Det är det som är problemet med Hans Lindes resonemang.
            </seg>
          </u>
          <u>
            <seg>
              Jag har stor respekt för att man vill öka biståndet till de civila
              insatserna. Det vill jag också. Jag tycker också att det är en
              obalans, att det går för mycket pengar till de militära insatserna.
              Jag skulle vilja ha mer av det civila. Men det är att lura sig
              själv att tro att man kan ta bort en av dessa delar. Det går inte
              att enbart med militärt våld skapa fred i Afghanistan, och det
              går tyvärr inte att enbart satsa på civilt bistånd. Säkerhet och
              utveckling hänger samman.
            </seg>
          </u>
          <u>
            <seg>
              Jag vill också säga några saker om biståndet. Jag tycker att
              det är bra att regeringen bestämmer sig för att öka biståndet
              och att man också ska fokusera en hel del på det område där vi
              är. Men det finns en risk med det. Eftersom Afghanistan är uppdelat
              i olika provinsiella regioner där olika länder tar ansvar, är
              risken att Sverige tar ansvar bara för sitt område, Tyskland bara
              för sitt, Norge för sitt och Danmark för sitt. Det är naturligtvis
              inte riktigt så utvecklingen ska vara i Afghanistan. Vi måste
              se till att det blir ett lokalt ägarskap, att den afghanska administrationen
              och regimen får ta ett större ansvar för hur biståndet ska se
              ut, naturligtvis i samarbete med FN.
            </seg>
          </u>
          <u>
            <seg>
              Nästa år blir oerhört avgörande för Afghanistan, som också Göran
              Lennmarker talat om, i och med de kommande valen. Det är genom
              demokratiska val som maktförhållandena i Afghanistan ska avgöras.
              Det är inte genom vem som skjuter ihjäl flest flickor som går
              till skolan, utan det är genom demokratiska val som maktförhållandet
              ska redas ut i Afghanistan.
            </seg>
          </u>
          <u>
            <seg>
              Slutligen vill jag rikta tacksamhet till de kvinnor och män som
              är våra soldater utomlands i internationell tjänst, som är beredda
              att göra ultimata uppoffringar för ett uppdrag som de har fått
              av Förenta nationernas säkerhetsråd. Min tanke går till dem i
              dag.
            </seg>
          </u>
          <u>
            <seg>
              Jag tycker att det är bra att vi kan visa att det finns en stor
              enighet i Sveriges riksdag för att fortsätta insatsen i Afghanistan.
            </seg>
          </u>
          <note type="speaker">
            Anf. 175 HANS LINDE (v) replik:
          </note>
          <u>
            <seg>
              Fru talman! Jag får erkänna att jag inte hade planerat att ta
              någon replik på Urban Ahlin i kväll. Men jag gör det efter att
              ha hört Urban Ahlins anförande, där det huvudsakliga problemet
              med Afghanistan och svensk Afghanistanpolitik verkade vara Vänsterpartiet,
              ett parti med 22 riksdagsledamöter. Han lägger huvudfokus på vår
              politik och egentligen inte på det krig vi ser i Afghanistan och
              det oerhörda mänskliga lidandet för civilbefolkningen där.
            </seg>
          </u>
          <u>
            <seg>
              Urban Ahlin pratade här om FN och folkrätten. Jag börjar undra
              lite om Socialdemokraterna har ändrat syn på det inledande anfallet
              mot Afghanistan från USA:s sida. Det är nämligen så att när USA
              anföll Afghanistan konstaterade den dåvarande socialdemokratiska
              regeringen: Själva resolutionerna, alltså de så kallade terrorismresolutionerna,
              utgör dock enligt svensk uppfattning inte en tillräcklig folkrättslig
              grund för koalitionen att agera i Afghanistan. Var det felaktigt,
              Urban Ahlin? Har socialdemokratin ändrat åsikt? Fanns det en folkrättslig
              grund som var tillräcklig när USA anföll?
            </seg>
          </u>
          <u>
            <seg>
              Urban Ahlin tog upp att jag inte pratade om talibanerna. Nej,
              det är fullständigt sant, för jag tror att i den här kammaren
              är vi helt eniga när det kommer till avskyn mot talibanernas övergrepp.
              Ingen i den här kammaren har några förväntningar på att talibanerna
              ska göra någonting annat än att just terrorisera det afghanska
              folket.
            </seg>
          </u>
          <u>
            <seg>
              Däremot borde vi ha högre förväntningar på de insatser som har
              FN-mandat i ryggen, på ISAF och Operation Enduring Freedom, dels
              för att de har FN-mandat, dels för att de är nära allierade med
              oss i Afghanistan. Vi måste ställa högre krav på dem än vad vi
              gör på bland annat talibanerna.
            </seg>
          </u>
          <u>
            <seg>
              Ändå finns det kvar en nyckelfråga i det här resonemanget som
              jag tycker att Urban Ahlin, precis som tidigare talare, flyr undan,
              nämligen hur Sverige ska främja fred i Afghanistan när vi har
              ett så nära och intimt samarbete med Operation Enduring Freedom.
              Jag hör kritiken, Urban Ahlin, men jag har inte sett ett enda
              förslag och inga reservationer och särskilda yttranden om hur
              du vill förändra situationen på marken.
            </seg>
          </u>
          <note type="speaker">
            Anf. 176 URBAN AHLIN (s) replik:
          </note>
          <u>
            <seg>
              Fru talman! Hans Linde gör fantastiska svängningar om folkrätten.
              Vänsterpartiet brukar ofta säga att man ska ställa upp på Förenta
              nationerna. Och jag uttalade redan från början här att det är
              Förenta nationernas säkerhetsråd som har mandatet att uttala sig
              vid hot mot internationell fred och säkerhet. FN:s säkerhetsråd
              ålägger medlemsstaterna att bidra till den här insatsen. Hans
              Linde säger: Nej, vi tycker inte att Förenta nationernas säkerhetsråd
              bedömer situationen rätt så vi tycker att Sverige ska dra sig
              därifrån.
            </seg>
          </u>
          <u>
            <seg>
              Folkrätten är inte riktigt så uppbyggd att vi ibland bestämmer
              att vi tycker att FN:s säkerhetsråd har rätt och ibland att de
              inte har rätt, utan vi får ställa upp på att FN:s säkerhetsråd
              faktiskt har ansvaret för internationell fred och säkerhet.
            </seg>
          </u>
          <u>
            <seg>
              Jag har noterat att Hans Linde tycker att FN i stället ska ägna
              sig åt en konferens om Afghanistan. Jag tycker att det är ett
              bra exempel. Det är väl alldeles utmärkt om de gör det. Men i
              dagsläget har Förenta nationernas säkerhetsråd bestämt att ISAF
              ska finnas där och att medlemsstaterna ska stärka ISAF för att
              vi ska åstadkomma fred och säkerhet eftersom det finns ett hot
              mot internationell fred och säkerhet. Det enda som är intressant
              när det gäller folkrätten är att det är Förenta nationernas säkerhetsråd
              som är de ultimata uttolkarna av detta.
            </seg>
          </u>
          <u>
            <seg>
              Hans Linde frågade hur vi ska skapa fred och välstånd. Det är
              det vi har talat om. Vi skriver i vår motion att det ska till
              en bred strategi. Där är vi kritiska mot regeringen. Vi tycker
              att de inte har presterat just den breda strategin för hur vi
              genom den militära delen men också genom den civila biståndsdelen
              med mer satsningar på polis och på uppbyggande av rättsväsendet
              kan se till att få en tilltro till samhällsapparaten i Afghanistan.
              Det är den enda väg vi har att gå. Där är vi kritiska. Det var
              därför jag vände mig till dig i mitt inledningsanförande. Det
              är du, Hans Linde, som sticker ut i denna debatt. Vi andra ser
              att det inte går att göra det med bara bistånd. Man måste göra
              det med bådeoch. Så svårt och så enkelt är det.
            </seg>
          </u>
          <note type="speaker">
            Anf. 177 HANS LINDE (v) replik:
          </note>
          <u>
            <seg>
              Herr talman! Jag kan tyvärr inte tolka det som något annat än
              att Urban Ahlin och Socialdemokraterna har ändrat åsikt. Den dåvarande
              socialdemokratiska regeringen sade tydligt efter den USA-ledda
              koalitionens angrepp på Afghanistan att det saknades en tillräcklig
              folkrättslig grund för attacken. Jag uppfattar det du säger nu
              som en tydlig svängning, och det är bara att beklaga.
            </seg>
          </u>
          <u>
            <seg>
              Visst skiljer jag ut mig här i kammaren i kväll. Jag är den ende
              som lyfter upp kravet på att Sverige bör lämna Afghanistan och
              i stället satsa på civilt bistånd och ge full kraft och styrka
              till en inkluderande och bred freds- och försoningsprocess.
            </seg>
          </u>
          <u>
            <seg>
              Alla som har följt den svenska debatten vet dock att jag knappast
              är ensam utanför kammaren. 37 procent av svenska folket vill att
              trupperna ska tas hem. Det är bara 17 procent som stöder Urban
              Ahlin när han säger att vi behöver skicka fler soldater. Bland
              de 37 procenten finns det en och annan socialdemokrat, till exempel
              Thage G. Peterson och Maj Britt Theorin. Till och med före detta
              finansminister Bosse Ringholm tillhör nu dem som ifrågasätter
              en politik med ständigt utökade trupper i Afghanistan.
            </seg>
          </u>
          <u>
            <seg>
              Jag känner mig ganska besviken när jag hör Urban Ahlin säga att
              enbart fredliga medel inte kommer att lösa konflikten i Afghanistan,
              utan det måste till militära insatser. Både Urban Ahlin och jag
              vet att det finns en lång rad exempel under de senaste decennierna
              där länder har gått från djupa och blodiga inbördeskrig, som inte
              på något sett legat efter kriget i Afghanistan när det gäller
              grymhet, och tagit steget in i freds- och försoningsprocesser.
              Det var krig och länder som vi hade dömt ut, där vi inte trodde
              att det fanns något hopp men som lyckades ta steget. Det gäller
              Acehprovinsen i Indonesien, El Salvador, Nicaragua, Moçambique
              och så vidare. I många av dessa fall har dessutom socialdemokratiska
              företrädare varit drivande bakom den här möjligheten att ta steg
              mot fred med fredliga medel. Varför skulle det inte vara möjligt
              i Afghanistan när det har varit möjligt i så många andra länder
              världen över?
            </seg>
          </u>
          <note type="speaker">
            Anf. 178 URBAN AHLIN (s) replik:
          </note>
          <u>
            <seg>
              Herr talman! Det är just det som det handlar om här. Vi försöker
              skapa en situation i Afghanistan där människor får en tilltro
              till utvecklingen, där man får en civil uppbyggnad där säkerhet
              och utveckling stärker varandra så att vi just kan få en freds-
              och försoningsprocess. Alla de områden som du, Hans Linde, räknade
              upp har haft stöd av FN för olika militära insatser också. Vi
              är just i den processen nu. Det har funnits en militär komponent
              med FN i de områden du räknade upp, just för att skapa en grund
              för en freds- och försoningsprocess.
            </seg>
          </u>
          <u>
            <seg>
              Det är en svår situation i Afghanistan. Man kan absolut inte
              vinna detta med militära medel. Det säger jag också. Man kan dock
              inte vara naiv och tro att det bara går att lösa med bistånd och
              vackert tal om freds- och försoningsprocesser. Man måste se hur
              realiteten ser ut på marken.
            </seg>
          </u>
          <u>
            <seg>
              De flesta av de civila som har dödats, som du har talat om, har
              fallit offer för extremister. Vi försöker påtala att de internationella
              trupper som är där inte ska ägna sig åt sådan krigföring som gör
              att civila skadas i onödan. Det är dock lite svårt att nå extremisterna
              som kastar syra i ögonen på skolflickor, dödar biståndsarbetare
              och bränner ned skolorna. Vi har inte riktigt samma access till
              dem för att påtala att de också behöver minska sin krigföring
              som drabbar de civila. Jag tror att det beror på att en del av
              dem inte har för avsikt att minska den. De har andra värderingar.
              De vill inte att kvinnor ska vara delaktiga i det politiska skeendet.
              De vill inte att småtjejer ska gå i skolan. Så hemskt är det.
              Det är naturligtvis mycket bekymmersamt för Afghanistan att ha
              den utvecklingen. Det är därför vi finns där.
            </seg>
          </u>
          <u>
            <seg>
              Jag säger det återigen: Jag är en stark vän av Förenta nationerna.
              Det är Förenta nationernas säkerhetsråd som har ålagt medlemsstaterna
              att ställa upp för den internationella säkerhetsstyrkan i Afghanistan.
            </seg>
          </u>
          <note type="speaker">
            Anf. 179 STAFFAN DANIELSSON (c):
          </note>
          <u>
            <seg>
              Herr talman! Denna riksdagsdebatt handlar om den mycket allvarliga
              och svåra situationen i Afghanistan. Jag instämmer i de allvarsamma
              inlägg som Göran Lennmarker och Urban Ahlin har gjort.
            </seg>
          </u>
          <u>
            <seg>
              Vi behöver lyfta fram den grymma verkligheten i Afghanistan.
              Det tycker kanske inte Hans Linde, men det tycker jag. Under 2007
              förlorade ca 8 000 människor livet i konfliktrelaterat våld i
              Afghanistan. 1 500 av dessa bedöms ha varit civila. Huvuddelen
              i sin tur kan bedömas ha dödats i det urskillningslösa våld som
              främst talibanerna regelmässigt riktar mot vanliga människor genom
              massmord med mänskliga dynamitpaket mot marknadsplatser, mot bussar
              och andra platser där så många oskyldiga människor som möjligt
              befinner sig och genom attacker mot skolor och biståndsarbetare.
              Oskyldiga människor sprängs till döds, och människor skadas mycket
              allvarligt under fruktansvärda lidanden genom medvetet inriktade
              aktioner från terrorgrupper.
            </seg>
          </u>
          <u>
            <seg>
              Antalet barn som gick i skola under talibanregeringens sista
              tid var cirka en miljon, varav egentligen inga flickor. Nu går
              omkring sex miljoner barn i skola, varav 30 procent är flickor.
              Talibanerna motsätter sig fortfarande totalt denna så goda utveckling.
              De har under de två senaste åren bränt ned skolor och tvingat
              hela 6 procent av skolorna att stänga. Fler än 200 lärare och
              elever har mördats. Det är inte nog med detta. Fyrtiotalet biståndsarbetare
              som höll på att hjälpa det afghanska folket mördades under 2007.
              Ungefär lika många kommer nog att ha mördats under 2008.
            </seg>
          </u>
          <u>
            <seg>
              Jag talar långsamt så att det jag säger hinner sjunka in, för
              detta är fasansfullt. Hur ska man kunna förhandla med dem som
              gör sådana hemska målmedvetna dåd som att bränna skolor och mörda
              lärare och elever?
            </seg>
          </u>
          <u>
            <seg>
              Metoderna för att genomföra dessa avskyvärda dåd är lika hemska.
              Vi kan läsa om barn och förståndshandikappade personer som utrustas
              med dynamitpaket som fjärrutlöses när de sökt sig till så många
              andra fullständigt oskyldiga människor som möjligt.
            </seg>
          </u>
          <u>
            <seg>
              Med talibanernas terrormetoder som besinningslöst kan utlösas
              var som helst i Afghanistan är det självfallet mycket svårt, även
              för betydande styrkor, att förhindra detta blinda dödande. Det
              är en mycket svår uppgift att bekämpa denna terrorism utan att
              civila riskerar att skadas eller dödas. Det är uppenbart att de
              internationella, främst från USA, och afghanska styrkor som bekämpar
              terrorgrupperna tvingas tillgripa stridsmetoder som har medfört
              ett stort antal civila dödsoffer. Detta är självfallet oerhört
              beklagligt.
            </seg>
          </u>
          <u>
            <seg>
              Naturligtvis beror dessa på den svåra terrorbekämpningen i sig
              men givetvis även på felbedömningar och misstag från truppernas
              sida.
            </seg>
          </u>
          <u>
            <seg>
              Jag vill med instämmande citera direkt ur utskottets betänkande:
              Dessa förluster är oacceptabla och riskerar att allvarligt urholka
              legitimiteten hos såväl den afghanska regeringens som den internationella
              säkerhetsstyrkans ansträngningar att uppnå ett långsiktigt fungerande
              och stabilt afghanskt samhälle. Alla tillgängliga åtgärder måste
              vidtas för att undvika civila dödsoffer.
            </seg>
          </u>
          <u>
            <seg>
              Jag vill liksom utskottet också understryka att FN:s säkerhetsråd
              i sin resolution 1833 från i år fördömer talibanernas och övriga
              extrema gruppers användande av civila som mänskliga sköldar. Även
              detta är en fasansfull stridsmetod som slår blint mot oskyldiga
              människor.
            </seg>
          </u>
          <u>
            <seg>
              FN uppmanar i sin resolution 1833 sina medlemsländer att bidra
              med ytterligare personal och utrustning för att möjliggöra en
              generell förstärkning av den säkerhetsfrämjande insatsen i Afghanistan.
              Sverige har ansvar för detta i sitt PRT. Det är glädjande att
              en bred majoritet i riksdagen bejakar både FN:s vädjan och regeringens
              förslag att något utöka den svenska insatsen med bland annat kvalificerade
              sjukvårdsresurser och fler säkerhetsrådgivare till den afghanska
              armén.
            </seg>
          </u>
          <u>
            <seg>
              Utskottet noterar att ansvaret för operativ terrorismbekämpning
              även i fortsättningen ska ligga på koalitionen Operation Enduring
              Freedom, OEF. ISAF, de internationella styrkor där Sverige ingår,
              ska ha som fortsatt huvuduppgift att inom sina respektive områden
              genomföra de stabiliserings- och säkerhetsinsatser som behövs
              för att den afghanska regeringen ska kunna upprätthålla säkerheten
              och därmed skapa förutsättningar för ett fungerande afghanskt
              samhälle grundat på rättsstatsprinciper och skyddet för de mänskliga
              rättigheterna.
            </seg>
          </u>
          <u>
            <seg>
              Det råder också stor samstämmighet om att det behöver tas fram
              en strategi för det civila utvecklingssamarbetet vilket är på
              gång och att de civila insatserna bör öka till i storleksordningen
              en ½ miljard kronor från Sverige till år 2011.
            </seg>
          </u>
          <u>
            <seg>
              Centerpartiet delar också bedömningen att det är bra att Sverige,
              liksom andra länder, styr en del av sitt bistånd till det område
              där vi har ett säkerhetsansvar.
            </seg>
          </u>
          <u>
            <seg>
              Vänsterpartiet gör i sin motion Hans Linde nämnde det i sitt
              anförande bedömningen att det inte längre är fråga om när talibanerna
              kommer tillbaka till makten. De föreslår analogt med det att Sverige
              och kanske också ISAF det är lite oklart ska dra tillbaka sina
              fredsfrämjande styrkor. Det kommer snabbt att bidra till att det
              inträffar som Vänsterpartiet prognostiserar. Det är inget litet
              ansvar som ett, låt vara inte så stort, parti i Sveriges riksdag
              vill ta på sig i strid med säkerhetsrådet, FN och de 41 länder
              som har ställt upp för att stabilisera och hjälpa Afghanistans
              folk. Sverige och övriga länder, antar jag, ska dra tillbaka sina
              fredsstyrkor samtidigt som förhandlingar med talibanerna ska inledas.
              Det kommer inte att bli någon tebjudning, kan jag försäkra Hans
              Linde. Talibanerna är inga feminister. Tvärtom.
            </seg>
          </u>
          <u>
            <seg>
              Tala om att ge efter för det besinningslösa mördande som talibanerna
              bedriver, och det förtryck som deras totalitära tid vid makten
              och deras terror nu visar att de vill återgå till!
            </seg>
          </u>
          <u>
            <seg>
              Visst kommer det att behövas försoning och dialog, kanske även
              med talibangrupperingar, men detta måste avvägas mycket noga.
            </seg>
          </u>
          <u>
            <seg>
              Miljöpartiet sviktar men står ändå fast vid den nuvarande insatsen.
              Miljöpartiet skriver i sin motion att det hade varit lämpligt
              att invänta hur den nya amerikanska strategin kommer att se ut
              innan riksdagen beslutar om ett förlängt svenskt mandat. Eftersom
              mandatet går ut före årsskiftet och president Obama tillträder
              nästa år är detta ju inte möjligt. Jag instämmer gärna i att det
              är en mycket viktig faktor som Sverige noga måste beakta. Vi vet
              ju att president Obama har uttalat att han strävar efter en ökning
              av fredsstyrkorna.
            </seg>
          </u>
          <note>
            Med detta yrkar jag bifall till utskottets för slag i betänkandet
            och avslag på reservationerna.
          </note>
          <note type="speaker">
            Anf. 180 HANS LINDE (v) replik:
          </note>
          <u>
            <seg>
              Herr talman! När det gäller Afghanistan kan vi vara oeniga om
              mycket. Men jag måste säga att jag tycker att Staffan Danielssons
              inlägg passerar gränsen för vad som kan kallas hederligt. Han
              går i fällan och försöker insinuera att Vänsterpartiet skulle
              ha en mjuk inställning till talibanerna, att vi på något sätt
              skulle sympatisera, att vi inte skulle kritisera de brott mot
              mänskliga rättigheter som talibanerna utför. Det är inte ett hederligt
              angrepp, Staffan Danielsson. Jag ber dig ta tillbaka det så att
              du kan lämna den här salen med hedern i behåll.
            </seg>
          </u>
          <u>
            <seg>
              Jag minns en tid före 2001, före 11 september, innan USA:s blickar
              riktades mot Afghanistan. Då lyfte vi från Vänsterpartiet flera
              gånger upp frågan om talibanernas grymma förtryck i Afghanistan.
            </seg>
          </u>
          <u>
            <seg>
              Vilka andra partier var då intresserade av att delta i debatten?
              Vem lyfte då upp frågor? Vem höll brandtal på den tiden? Inte
              var det Staffan Danielsson och inte var det Centerpartiet.
            </seg>
          </u>
          <u>
            <seg>
              Talibanerna är inga feminister. Det är inte George Bush heller.
              Jag tror att ganska få av de flygare som nu fäller bomber över
              civila afghanska byar och därigenom mördar flickor, kvinnor och
              äldre kan kallas feminister.
            </seg>
          </u>
          <u>
            <seg>
              Som feminist och med erfarenhet av att kämpa för jämställdhet
              kan jag säga att man inte bygger jämställdhet genom bombmattor
              och genom att skjuta på civila. Feminism uppnår man genom att
              kämpa tillsammans.
            </seg>
          </u>
          <u>
            <seg>
              Staffan Danielsson säger: Hur ska vi kunna tala med personer
              som begår sådana här illdåd?
            </seg>
          </u>
          <u>
            <seg>
              Tänk om man hade sagt det en gång i tiden i Elfenbenskusten,
              Moçambique eller El Salvador. Hur hade de länderna sett ut? Det
              hade troligtvis varit länder som fortfarande varit i krig.
            </seg>
          </u>
          <u>
            <seg>
              Frågan till Staffan Danielsson är: Hur ska vi kunna militärt
              besegra alla dem som begår dessa illdåd?
            </seg>
          </u>
          <note type="speaker">
            Anf. 181 STAFFAN DANIELSSON (c) replik:
          </note>
          <u>
            <seg>
              Herr talman! Hans Linde försöker försvara den linje som han och
              Vänsterpartiet har valt att ha, nämligen att Sverige ska lämna
              Afghanistans folk åt sitt öde. Ödet är i stor utsträckning talibanerna.
            </seg>
          </u>
          <u>
            <seg>
              Innebär inte det att man belönar talibanernas stridsmetoder genom
              att göra som de vill och överlåta landet åt inbördeskrig och tebjudningar
              mellan de grupper som kommer att ha fruktansvärda strider där
              talibanerna med stor sannolikhet kommer att ta makten i betydande
              delar av landet? Då vet vi vad som väntar, Hans Linde. Det är
              det ansvaret som Vänsterpartiet väljer att ta på sig.
            </seg>
          </u>
          <u>
            <seg>
              Hans Linde sade i sitt inlägg tidigare: Jag förväntar mig inget
              annat än att talibanerna ska fortsätta att terrorisera folk med
              fruktansvärda terrordåd.
            </seg>
          </u>
          <u>
            <seg>
              Vänsterpartiet vet vad som väntar och vill ändå att världssamfundet,
              FN:s säkerhetsråd, ska dra tillbaka de fredsfrämjande insatserna
              och lämna Afghanistans folk åt sitt öde, som Göran Lennmarker
              sade.
            </seg>
          </u>
          <u>
            <seg>
              Jag är glad över att Sveriges riksdag i bred samstämmighet står
              fast vid den oerhört värdefulla insats som svenska män och kvinnor
              gör i Afghanistan för att stötta fred och säkerhet i det område
              där vi har ansvar.
            </seg>
          </u>
          <u>
            <seg>
              Det är bra att vi ökar de civila insatserna, men om lärare, elever
              och biståndsarbetare mördas behövs militärer för att trygga säkerheten.
            </seg>
          </u>
          <note type="speaker">
            Anf. 182 HANS LINDE (v) replik:
          </note>
          <u>
            <seg>
              Herr talman! Vi har haft ISAF på plats i Afghanistan i snart
              sju år. Vid flera tillfällen har vi utökat och förstärkt insatsen.
              Retoriken har låtit på samma sätt varje gång: Om vi inte utökar
              antalet soldater kommer talibanerna tillbaka.
            </seg>
          </u>
          <u>
            <seg>
              Vad har vi sett? För varje år och varje månad som går med Staffan
              Danielssons strategi för Afghanistan kommer talibanerna tillbaka.
              För varje gång vi utökar får vi nya rapporter om att talibanerna
              flyttar fram sina positioner och erövrar ytterligare en provins
              och stärker förtrycket. Övergreppen ökar i antal, som Staffan
              Danielsson berättade. Syraattackerna, att flickor förvägras att
              gå i skolan och så vidare är vad som sker med Staffan Danielssons
              strategi för Afghanistan, inte med min strategi för Afghanistan.
            </seg>
          </u>
          <u>
            <seg>
              Staffan Danielsson kanske skulle börja ta ansvar för den verklighet
              som vi i dag ser i Afghanistan.
            </seg>
          </u>
          <u>
            <seg>
              Vänsterpartiet vill inte lämna Afghanistan åt sitt öde. Vi tror
              att det enda sättet att garantera att alla afghanska flickor kan
              få gå i skola, att man når ett samhälle som är demokratiskt och
              respekterar de mänskliga rättigheterna och där man tar steg mot
              jämställdhet är att man får en freds- och försoningsprocess.
            </seg>
          </u>
          <u>
            <seg>
              Vi kommer inte att kunna militärt besegra dem som begår dessa
              illdåd. Hur kan Staffan Danielsson tro att man skulle kunna göra
              det? Svara på frågan, Staffan Danielsson. Hur ska vi militärt
              kunna besegra alla dem som begår dessa illdåd?
            </seg>
          </u>
          <u>
            <seg>
              Freds- och försoningsprocesser handlar inte om att man sätter
              sig med Nelson Mandela-typer. Det handlar ibland om att förhandla
              med de värsta och grymmaste människorna som finns på denna jord.
              Det är ett steg man är tvungen att ta, inte för att man sympatiserar
              med de människorna, utan för att ta steget mot fred.
            </seg>
          </u>
          <u>
            <seg>
              Tänk om man hade resonerat som Staffan Danielsson i Elfenbenskusten,
              Moçambique, El Salvador, Nicaragua, Angola! Då hade dessa länder
              fortfarande varit länder i krig. Som tur var resonerade man inte
              som Staffan Danielsson, och därför ser vi framgångsrika freds-
              och försoningsprocesser i de länderna.
            </seg>
          </u>
          <note type="speaker">
            Anf. 183 STAFFAN DANIELSSON (c) replik:
          </note>
          <u>
            <seg>
              Herr talman! Jag ska koncentrera mitt inlägg på Afghanistan och
              inte på Moçambique.
            </seg>
          </u>
          <u>
            <seg>
              Afghanistan har en brutal historia sedan många år, vilket redovisats
              här. Jag har respekt för att Hans Linde och Vänsterpartiet vill
              väl, men det är en stor naivitet i det som ni nu driver, Hans
              Linde. Det som ni nu driver som krav belönar de terrordåd, de
              metoder, som talibanerna utnyttjar. Vi vet vad talibanerna står
              för. Det blir en totalitär regim. Det blir förtryck av kvinnor
              under hemska former. De får inte tillgång till skola, läkarvård,
              del i politiskt inflytande. Talibanerna är inte feminister.
            </seg>
          </u>
          <u>
            <seg>
              Det finns en laglig regering. Men Vänsterpartiet har sagt att
              FN:s säkerhetsråd inte är opartiskt och att Sverige är inte opartiskt
              i konflikten. FN och Sverige stöder landets valda regering. Det
              är val nästa år, och då är det folket som avgör om det ska förändras.
              Det ska inte avgöras genom att världssamfundet drar tillbaka sina
              insatser, släpper loss ett inbördeskrig och belönar de fruktansvärda
              stridsmetoder som är grundorsaken till att så många människor
              dör under fruktansvärda former.
            </seg>
          </u>
          <u>
            <seg>
              Det är svårt att bekämpa sådana metoder när man använder människor
              som levande sköldar. Det har begåtts misstag, och USA och ISAF
              ska givetvis göra allt för att undvika civila offer.
            </seg>
          </u>
          <note type="speaker">
            Anf. 184 ALLAN WIDMAN (fp):
          </note>
          <u>
            <seg>
              Herr talman! När Hans Linde i sitt anförande inte oträngt nämner
              talibanernas brott, när han i samband med incidenten i Boka inte
              nämner att svensk trupp blev beskjuten när den skulle passera
              byn får han finna sig i att bli ifrågasatt när det gäller beskrivningen
              av tillståndet i Afghanistan.
            </seg>
          </u>
          <u>
            <seg>
              Afghanistan är söndertrasat efter nästan 30 år av oavbrutet krig.
              Humanitärt har det internationella samhället inte bara möjlighet
              utan också skyldighet att medverka till fred och säkerhet. De
              insatser som genomförs i Afghanistan stärker den internationella
              säkerheten, och den stärker därmed också, herr talman, den svenska
              säkerheten. Det är ingen slump att 41 länder befinner sig i fredsfrämjande
              syfte i detta land.
            </seg>
          </u>
          <u>
            <seg>
              I en globaliserad värld omfattar säkerheten antingen alla människor
              eller inga människor alls. Över huvud taget har internationella
              insatser stor betydelse också för vår nationella förmåga att kunna
              försvara oss. Genom att delta i internationella insatser får vi
              ett kvitto på den förmåga som det svenska försvaret, dess materiel
              och personal besitter. Därmed, herr talman, finns det heller ingen
              motsättning mellan de internationella insatserna och den nationella
              förmågan. Tvärtom är de varandras förutsättningar.
            </seg>
          </u>
          <u>
            <seg>
              Den proposition som nu förelagts riksdagen presenterar på många
              sätt viktiga steg i rätt riktning. Jag instämmer i många av de
              kloka slutsatser som både Urban Ahlin och inte minst Göran Lennmarker
              inledde den här debatten med. Jag ska dock mer fokusera på det
              som ligger inom försvarsutskottets naturliga ansvarsområde.
            </seg>
          </u>
          <u>
            <seg>
              Det är bra att Sverige skickar fler soldater till Afghanistan.
              Det landområde som vi påtog oss ansvaret för 2006 motsvarar en
              yta lika stor som hela Götaland. I det perspektivet blir 500 soldater
              inte så väldigt mycket. Det finns i vårt område byar som svensk
              trupp till följd av att de inte är så många aldrig någonsin har
              passerat, och därmed har de heller inte kunnat bidra med säkerhet.
              Om vi jämför oss med de norska soldaterna väster om vårt område,
              i Maimana, kan vi konstatera att på motsvarande yta har Norge
              dubbelt så många soldater. Det är viktigt för att kunna fullgöra
              den uppgift som insatser har, nämligen att garantera afghanerna
              säkerhet.
            </seg>
          </u>
          <u>
            <seg>
              Det är riktigt att den svenska Försvarsmakten har omfattande
              problem med försörjning av helikoptrar. Det är också riktigt att
              den helikopter som vi hade tänkt skicka till Afghanistan under
              nästa år, helikopter 10, kan komma att dröja något. Det är ju
              inte någon liten helikopter. Det är en stor helikopter som tar
              minst sju liggande patienter och skulle naturligtvis innebära
              ett mycket bra tillskott inte bara för vår verksamhet generellt
              utan framför allt för svenska soldaters säkerhet.
            </seg>
          </u>
          <u>
            <seg>
              Att utskottet nu ändå väljer att markera att man ska ta möjligheten
              att tillföra helikopter leder oss förmodligen så småningom in
              på alternativa lösningar. I den delen ger jag gärna Peter Rådberg
              rätt, nämligen att det viktigaste inte är att ha en helikopter
              i varje avseende anpassad för just det uppdrag den ska utföra,
              utan varje helikopter i Afghanistan kommer att vara långt mycket
              bättre än att inte ha någon alls.
            </seg>
          </u>
          <u>
            <seg>
              Det är viktigt att Sverige också medverkar till de bidrag som
              inte bara är kostsamma utan även mycket komplicerade. Vi måste
              visa att också vi är beredda att göra det som är dyrt och det
              som är svårt, att vi inte alltid litar till andra när det gäller
              viktiga resurser.
            </seg>
          </u>
          <u>
            <seg>
              Ännu bättre är att de som tidigare i debatten kallats för militära
              rådgivare nu ökar i antal, ja närmast tiodubblas, i de fyra svenska
              provinserna. Det är naturligtvis det viktigaste medlet för att
              successivt, även om det säkert ligger långt borta, kunna överräcka
              mer och mer av ansvaret för säkerhet på den afghanska armén och
              givetvis också på den afghanska polisen.
            </seg>
          </u>
          <u>
            <seg>
              Det har talats en hel del om OEF och det har talats en del om
              det som betecknas som kriget i södra och östra Afghanistan. Det
              är där många oskyldiga tråkigt nog faller offer bland annat för
              OEF:s insatser, men också, vilket vi inte ska glömma bort, för
              de insatser som ISAF gör. Jag träffar, herr talman, en del politiker
              ute i Europa i olika sammanhang och jag vet att man samfällt anser
              att detta är ett mycket, mycket stort problem. Varje gång en oskyldig
              civil dör i Afghanistan minskar utsikterna för att det här ska
              kunna bli ett framgångsrikt uppdrag.
            </seg>
          </u>
          <u>
            <seg>
              Jag vill dock inte delta i den kritik som riktas mot till exempel
              OEF. Under den tid jag tillbringade i Afghanistan kunde jag konstatera
              att länder som Kanada, Nederländerna, USA, Danmark varje dag offrade
              soldater för den verksamhet som pågick i södra Afghanistan. Vi
              ska även ha klart för oss att de gör stora uppoffringar som annars
              bland annat skulle drabba de svenska soldaterna.
            </seg>
          </u>
          <u>
            <seg>
              Herr talman! Jag vill också ge beröm till utrikesminister Carl
              Bildt. När han besökte Afghanistan och de svenska trupperna där
              markerade han tydligt att det inte bara är Försvarsmakten som
              befinner sig i Afghanistan utan att det är Sverige som är där.
              Det var en viktig och, tror jag, för många av de svenska soldaterna
              välkommen signal.
            </seg>
          </u>
          <u>
            <seg>
              Jag vill instämma i det tack som tidigare riktats från talarstolen
              till dessa soldater som tagit på sig att offra sin säkerhet för
              andras.
            </seg>
          </u>
          <note type="speaker">
            Anf. 185 PETER RÅDBERG (mp) replik:
          </note>
          <u>
            <seg>
              Herr talman! I morse tillsatte regeringen Jan-Olof Lind som utredare
              i Försvarsmaktens helikopterresurs, flera månader för sent. Det
              här betyder att helikoptern kommer att fördröjas, precis som Allan
              Widman själv sade, kanske med ett helt år.
            </seg>
          </u>
          <u>
            <seg>
              Den andra reflexion jag har gäller satsningen på vad jag kallar
              för flygande akutsjukhus. Det är en fantastisk apparat egentligen.
              Men vad vi behöver är kanske inte en helikopter. Vi kanske behöver
              flera, om det skulle hända någonting med de svenska soldaterna.
              Hade det inte varit bättre om vi haft två tre stycken lite lättare
              helikoptrar som vi skulle kunna använda ifall det skulle uppstå
              någon typ av kris?
            </seg>
          </u>
          <u>
            <seg>
              Hur kan det bli en försening på helikoptrarna, ett område som
              du själv har engagerat dig otroligt mycket i? Du har varit noga
              med att vi ska få ned dem till Afghanistan. Detta berör i grund
              och botten säkerheten för de svenska soldaterna, på grund av politiskt
              sjabbel, om jag får kalla det så.
            </seg>
          </u>
          <note type="speaker">
            Anf. 186 ALLAN WIDMAN (fp) replik:
          </note>
          <u>
            <seg>
              Herr talman! Om man ska utreda så grannlaga frågor som säkerheten
              i vår helikopterverksamhet och de brister som funnits när det
              gällt att försörja våra internationella insatser med helikoptrar
              är det naturligtvis viktigt att man inte hastar i väg utan noga
              överväger både direktiven och till vem uppdraget ska gå. I samband
              med att regeringen i dag förordnade Jan-Olof Lind som utredare
              på Försvarets forskningsinstitut förlängdes också utredningstiden
              för att ge det rådrum som utredaren behöver.
            </seg>
          </u>
          <u>
            <seg>
              Men det är ett missförstånd att tro att vi måste bedriva statliga
              utredningar för att skicka helikoptrar till Afghanistan. De helikoptrar
              som Försvarsmakten och regeringen avser att sända vi kan diskutera
              tidpunkten senare har varit föremål för ombyggnad och andra förberedelser
              under snart ett par års tid.
            </seg>
          </u>
          <u>
            <seg>
              Herr talman! För mindre än en vecka sedan hade jag nöjet att
              flyga med en helikopterbesättning som enligt plan ska åka till
              Afghanistan i slutet av nästa år eller början av 2010. De förbereder
              sig för fullt.
            </seg>
          </u>
          <u>
            <seg>
              Jag vill gärna också poängtera att det i betänkandet inte står
              en helikopter, Peter Rådberg. Det står en helikopterenhet. Normalt
              när man skickar viktiga plattformar det må vara stridsflygplan,
              även om Sverige inte har gjort det på ett tag, eller helikoptrar
              är det så att man nästan aldrig skickar bara en. Man vill ha redundans
              och uthållighet, som det heter på ett mycket vackert språk, när
              man ger sig in i verksamheten.
            </seg>
          </u>
          <note type="speaker">
            Anf. 187 PETER RÅDBERG (mp) replik:
          </note>
          <u>
            <seg>
              Herr talman! Det var intressant att höra från Allan Widman. Blir
              det så att man ska skicka ned två tre Medevacer? Är tanken så?
              Kostnaden måste bli enorm. Min bild var att man skulle ha en,
              men om det är något annat, som Allan Widman säger, är det en nyhet
              i alla fall för mig personligen.
            </seg>
          </u>
          <u>
            <seg>
              Kritiken mot att man ska skicka ned den här typen av akutsjukhus
              är att det är jätteavancerat. Frågan är om man behöver den typen
              av helikoptrar. Vad vi behöver är snabba helikoptrar som kan ta
              hem folk ifall det händer någonting. Då behöver vi också flera.
              Den här typen av helikoptrar kan inte vara i luften 24 timmar
              om dygnet, vilket också gör att man i en akut situation kanske
              ändå blir tvingad att låna helikoptrar från till exempel Tyskland
              eller något annat land.
            </seg>
          </u>
          <u>
            <seg>
              Men det vore bra om Allan Widman kunde säga det här återigen.
              Blir det fler än en av de här stora helikoptrarna? Kan jag få
              det bekräftat en gång till?
            </seg>
          </u>
          <note type="speaker">
            Anf. 188 ALLAN WIDMAN (fp) replik:
          </note>
          <u>
            <seg>
              Herr talman! Jag konstaterar att orden i betänkandet lyder en
              helikopterenhet. Jag kan inte ta gift på hur många helikoptrar
              det blir. Jag har inte ställt frågan om det är en, två eller tre.
              Det är tre Medevachelikoptrar som nu har varit föremål för ombyggnad
              och som man successivt kommer att börja flyga med i januari månad.
              Men min bedömning och min erfarenhet säger mig att man inte skickar
              en helikopter. Man skickar nog minst två.
            </seg>
          </u>
          <u>
            <seg>
              Herr talman! Jag hörde Peter Rådberg säga i sitt huvudanförande
              att han var mycket tveksam till att skicka en så avancerad sjukvårdshelikopter.
              Men tyvärr är det på det sättet att om soldater utsätts för omfattande
              fysiska trauman börjar klockan ticka. Internationella medicinska
              erfarenheter säger att den mänskliga kroppen kan stå emot under
              ungefär en timmes tid. Sedan nedgår denna förmåga väldigt snabbt.
              Det är klart att ju tidigare man kan sätta in en avancerad medicinsk
              behandling ombord på en helikopter eller på ett vanligt sjukhus,
              desto större chanser kommer soldaten att ha.
            </seg>
          </u>
          <u>
            <seg>
              Jag tror att vi behöver påminna oss själva om att vi inte år
              efter år kan lita till andras resurser när det gäller de saker
              som är svåra och dyra. Vi måste också vara med och uttrycka solidaritet
              med andra. Precis som Norge, Danmark och nästan alla andra länder
              måste vi också någon gång göra det som är svårt och farligt.
            </seg>
          </u>
          <note type="speaker">
            Anf. 189 HOLGER GUSTAFSSON (kd):
          </note>
          <u>
            <seg>
              Herr talman! Jag vill inleda mitt anförande genom att understryka
              och ställa mig bakom det Göran Lennmarker och Urban Ahlin framförde
              här i talarstolen. Jag tyckte att det var mycket bra och står
              bakom det till fullo.
            </seg>
          </u>
          <u>
            <seg>
              Herr talman! Det finns debattörer i Sverige det har vi hört här
              i kväll som anser att vårt land inte borde delta i ISAF:s insatser
              för ett fredligare och mänskligare Afghanistan. För en del är
              motivet att Sverige är neutralt.
            </seg>
          </u>
          <u>
            <seg>
              Men Sverige är inte neutralt till terrorismens rötter och härjningar.
              Sverige är inte neutralt till de regionala krigsherrarnas skräckvälde,
              till världsvid narkotikaspridning eller till brist på demokrati,
              mänskliga rättigheter och ett fungerande rättssamhälle. Vi är
              heller inte neutrala till kvinnoförnedring, förtryck eller nedbränning
              av flickskolor.
            </seg>
          </u>
          <u>
            <seg>
              Sverige har tillsammans med världssamfundet tagit ställning mot
              dessa regimer och deras handlingar och för det afghanska folket.
              Det är intressant att se vilket parti i svensk politik som inte
              vill stå upp för dessa demokratiska värden. Kristdemokraterna
              vill se mer av värderingar i svensk utrikespolitik.
            </seg>
          </u>
          <u>
            <seg>
              Herr talman! Det är viktigt för de svenskar som arbetar för fred,
              säkerhet och demokrati att ha hela riksdagens stöd bakom sina
              insatser. Det är beklagligt att det finns partier i riksdagen
              som inte delar dessa värderingar.
            </seg>
          </u>
          <u>
            <seg>
              Herr talman! För Kristdemokraternas del vill jag yrka bifall
              till förslaget i utskottets betänkande UFöU1.
            </seg>
          </u>
          <note type="speaker">
            Anf. 190 ÅSA LINDESTAM (s):
          </note>
          <u>
            <seg>
              Herr talman! Jag ska inte förlänga debatten så mycket, men jag
              måste få säga några saker.
            </seg>
          </u>
          <u>
            <seg>
              Jag har rest runt i Sverige och pratat om hotbilder på vissa
              ställen. När jag frågar dem jag träffar vilka hot de ser mot Sverige
              i dag räknar de oftast upp bland annat organiserad brottslighet,
              terrorism och droger. Man kan fundera lite över varför man är
              rädd för de här sakerna. Men de hör faktiskt bland annat ihop
              också med Afghanistan.
            </seg>
          </u>
          <u>
            <seg>
              När jag var i FN för några veckor sedan hade jag möjlighet att
              ta del av Kai Eides rapport. Den 14 oktober lade han fram för
              säkerhetsrådet vad han såg hände i Afghanistan. Vi har hört mycket
              av det otäcka som händer där nere. Jag ska inte upprepa det, för
              jag instämmer starkt i det som Göran Lennmarker och Urban Ahlin
              har sagt. Men Kai Eide berättade också om andra saker, som var
              positiva, bland annat en dialog som hade påbörjats så smått mellan
              Afghanistan och Pakistan. Det var någonting som skulle kunna växa
              till någonting bättre.
            </seg>
          </u>
          <u>
            <seg>
              Han sade också att inrikesministeriet och polisen hade förstärkts
              i Afghanistan. Det jag vill komma till är att han berättade att
              det nu var mindre droger i Afghanistan, och det påverkar även
              oss här i Sverige, vilket är väldigt bra.
            </seg>
          </u>
          <u>
            <seg>
              Människorna i Afghanistan behöver ha mat. De måste tjäna pengar
              på något sätt. De har väldigt ofta valet att odla för att få fram
              droger och tjäna pengar. När människor behöver mätta sin familj
              kanske man inte får döma för hårt när de väljer så tokiga vägar.
            </seg>
          </u>
          <u>
            <seg>
              De behöver också bostäder och skolor. Skolorna är nog lösningen
              på deras problem. Där skulle jag önska att vi kunde satsa mycket
              mer pengar än vad vi satsar i dag, och satsningar på infrastrukturen
              är nödvändigt.
            </seg>
          </u>
          <u>
            <seg>
              När det gäller våra killar och tjejer som vi ska skicka ned dit
              har vi hört från talarstolen att vi kommer att utöka till 500
              personer. Men om det händer någonting därnere är vi beredda att
              öka upp till drygt 850 personer för att kunna ta hem soldaterna
              vi har om vi måste evakuera dem.
            </seg>
          </u>
          <u>
            <seg>
              Om styrkan ska utökas ytterligare för något bestående förväntar
              vi oss att man kommer tillbaka till riksdagen och att regeringen
              lägger fram en ny proposition eftersom det är riksdagen som ska
              avgöra det.
            </seg>
          </u>
          <u>
            <seg>
              Jag vill också rikta ett tack till våra killar och tjejer därnere.
              Jag vet att det inte är lätt att finnas i Afghanistan i dag. Jag
              har en önskan från många av oss i utskottet att få besöka Afghanistan
              och se hur det är på plats därnere. Det hoppas jag att vi kommer
              att få. För övrigt yrkar jag bifall till utskottets förslag.
            </seg>
          </u>
          <note type="speaker">
            Anf. 191 KARIN ENSTRÖM (m):
          </note>
          <u>
            <seg>
              Herr talman! Den här debatten har handlat om hur vi på bästa
              sätt kan hjälpa Afghanistan och afghanerna att kunna få leva i
              fred och frihet. Vi har i dag hört många exempel på att så inte
              är fallet i dag.
            </seg>
          </u>
          <u>
            <seg>
              Jag vill återupprepa att Sida uppger att över 500 skolor har
              attackerats av talibaner det senaste året och därför fått stänga.
              De attackerna riktar sig inte mot USA eller amerikanerna i landet,
              och de riktar sig inte mot ISAF eller den svenska insatsen. Nej,
              attackerna riktas mot skolbarn och lärare.
            </seg>
          </u>
          <u>
            <seg>
              Det enda de har gjort sig skyldiga till är att utöva sin rätt
              att få gå i skolan och få sprida kunskap. Syftet med attackerna
              kan bara vara ett. Det är att fortsatt söndra det afghanska samhället
              och kasta tillbaka Afghanistan till ett medeltidssamhälle och
              hindra utvecklingen till en demokratisk och fredlig stat.
            </seg>
          </u>
          <u>
            <seg>
              Herr talman! Många har tidigare i kväll från den här talarstolen
              sagt, och det tål att upprepas igen, att säkerhet är en förutsättning
              för utveckling. Utan säkerhet i Afghanistan kommer inga val att
              hållas, förnödenheter kommer inte att nå fram till dem som behöver
              sådana, och barn kommer inte att kunna gå i skolan.
            </seg>
          </u>
          <u>
            <seg>
              Vår största förhoppning är naturligtvis att den afghanska regeringen
              i framtiden själv kommer att kunna garantera säkerheten för sin
              befolkning. Men till dess är ISAF och den svenska insatsen i den
              en förutsättning för Afghanistans utveckling.
            </seg>
          </u>
          <u>
            <seg>
              Sveriges deltagande i ISAF, den internationella säkerhetsstyrkan,
              är och har varit framgångsrikt. Vårt militära engagemang inleddes,
              som ni har hört här, vid årsskiftet 2001/02. Sedan mars 2006 leder
              Sverige ett svensk-finskt PRT i Mazar-i-Sharif i norra Afghanistan.
              I förra veckan avslutades den överlämning till den nya pågående
              styrkan FS 16 som pågått under hela den senaste månaden. Enbart
              numreringen på FS 16 visar att vi har lång erfarenhet av att vara
              i Afghanistan.
            </seg>
          </u>
          <u>
            <seg>
              I den svenska insatsens arbete ingår att visa närvaro i byar
              och ibland företräda den statliga myndighetsutövning som ibland
              saknas. Det ingår också att utbilda den afghanska armén och polisen
              och att stödja polisens arbete.
            </seg>
          </u>
          <u>
            <seg>
              Just nu pågår en omfattande säkerhetssektorreform i hela Afghanistan.
              Här har bland annat ISAF tillsammans med den afghanska regeringen
              lyckats återskapa ett förtroende för den afghanska armén som tidigare
              till stor del bestod av klangrupperingar och andra typer av grupper
              ledda av lokala krigsherrar.
            </seg>
          </u>
          <u>
            <seg>
              Att stödja uppbyggnaden och utbildningen av den afghanska armén
              är en av ISAF:s viktigaste uppgifter. I dag finns ett drygt 30-tal
              så kallade OMLT, Operational Mentor and Liason Teams, inom ISAF.
              Det är vad som ibland kallas utbildnings- och samverkansgrupper
              på svenska.
            </seg>
          </u>
          <u>
            <seg>
              Jag hade förra året själv möjlighet att få besöka det svenskledda
              OMLT som finns hos den 209:e armékåren i Mazar-i-Sharif. Där berättade
              man hur man på kår- och lokalnivå fungerar som rådgivare till
              cheferna. Man hjälpte till med utbildningsplanering och logistik
              och fungerade som stöd till de flesta funktionerna. Jag fick också
              träffa de afghanska cheferna och se på logement och stolta soldater.
              Det här är faktiskt en del av nyckeln till framgång i Afghanistan
              att ha en fungerande säkerhetssektor som kan garantera långsiktig
              säkerhet utan internationell inblandning.
            </seg>
          </u>
          <u>
            <seg>
              Herr talman! Timmen är sen. Därför vill jag gå in på de biståndsinsatser
              som föreslås ökas i den här propositionen. Det är väldigt positivt.
              Jag behöver inte upprepa med hur många miljoner de kommer att
              ökas och hur stora de kommer att bli. Men jag vill ändå understryka
              att ett ökat utvecklingsarbete och också ökade resurser till utveckling
              ställer större krav på samordning och samverkan. Allteftersom
              det svenska stödet till de norra regionerna ökar krävs samordning
              mellan Försvarsmaktens enheter, utsända biståndsrådgivare på plats
              och de biståndsorganisationer som finns i regionen. Den här samordningen
              måste dessutom bli bättre här hemma på högsta nivå för att kunna
              nå full effekt på plats i Afghanistan. Här ser vi också fram emot
              den utvecklingsstrategi för Afghanistan som regeringen aviserar.
              Det är också rimligt att det finns en samordning mellan de olika
              ländernas utvecklingsarbete i regionen. Inte minst på nordisk
              basis finns det möjligheter att vi samordnar våra insatser och
              lär av varandra.
            </seg>
          </u>
          <u>
            <seg>
              Herr talman! Som tidigare under debatten har framgått föreslår
              regeringen att vi utökar den svenska militära styrkan från i dag
              390 till 500 personer. Det finns tre huvudkomponenter.
            </seg>
          </u>
          <u>
            <seg>
              Den första är att det blir en utökning av de så kallade utbildnings-
              och samverkansgrupperna eller militära rådgivare. Det är väldigt
              bra. Då följer vi också FN:s säkerhetsråds resolutions rekommendationer
              där vi, som vi har hört i dag, uppmanas eller till och med åläggs
              att fortsatt ge stöd till den säkerhetsfrämjande insatsen.
            </seg>
          </u>
          <u>
            <seg>
              Den andra komponenten gäller transportflygenheten. Det innebär
              att transportflyget kommer närmare den svenska enheten. Den kommer
              till Mazar-i-Sharif i stället för att ligga i ett helt annat land.
            </seg>
          </u>
          <u>
            <seg>
              Det tredje viktiga förslaget i detta är tillförandet av en helikopterenhet.
              Här finns det praktiska problem, men vi hoppas självklart att
              det ska lösa sig.
            </seg>
          </u>
          <u>
            <seg>
              Slutligen, herr talman, vill jag säga att det är beklagligt att
              Miljöpartiet och Vänstern inte ställer sig bakom det här beslutet.
              Vänsterpartiet har nu under kvällens gång ifrågasatt och kritiserat
              allt från ISAF till den svenska insatsen utan att kunna föreslå
              något som helst trovärdigt alternativ. Jag vågar knappt ens tänka
              på vad som skulle hända om de internationella fredsfrämjande styrkorna
              plötsligt drog sig ur Afghanistan. Vad skulle hända med alla de
              flickor som nu går i skolan? Vad skulle hända med alla de kvinnor
              som återigen skulle låsas fast i hemmen utan tillgång till utbildning,
              utan möjlighet till förvärvsarbete och utan tillgång till sjukvård?
              Och vad skulle hända med dem som trotsar talibanernas styre?
            </seg>
          </u>
          <u>
            <seg>
              Precis som har sagts i dag utgör situationen i Afghanistan alltjämt
              ett hot mot internationell fred och säkerhet, och vi har ett stort
              ansvar att inte lämna landet åt sitt öde. Det är inte enkelt,
              och det finns inga fullständigt klara svar på hur man ska göra
              på bästa sätt. Men det som föreslås i dag och det som utskottsmajoriteten
              föreslår är ett nästa steg på vägen mot ett förhoppningsfullt,
              fredligt Afghanistan.
            </seg>
          </u>
          <note>
            Med detta, herr talman, yrkar jag bifall till utskottets förslag
            och avslag på samtliga reservationer.
          </note>
          <note>
            Överläggningen var härmed avslutad.
          </note>
          <note>
            18 § Beslut om uppskjuten ärendebehandling
          </note>
          <note>
            Kammaren beslutade på förslag av talmannen att det på föredragningslistan
            återstående ärendet, sammansatta utrikes- och försvarsutskottets
            betänkande UFöU2, skulle uppskjutas till morgondagens sammanträde.
          </note>
          <note>
            19 § Bordläggning, beslut om motionsrätt och beslut om förlängd
            motionstid
          </note>
          <note>
            Anmäldes och bordlades
          </note>
          <note>
            Kammaren biföll talmannens förslag att motioner fick väckas på
            denna skrivelse.
          </note>
          <note>
            Kammaren biföll talmannens förslag att motionstiden för ovanstående
            ärenden skulle förlängas till fredagen den 16 januari 2009 .
          </note>
          <note>
            20 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 18 december
          </note>
          <note>
            Lars Johansson
          </note>
          <note>
            Carina Adolfsson Elgestam
          </note>
          <note>
            Eva-Lena Jansson
          </note>
          <note>
            Eva-Lena Jansson
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 13 januari 2009.
          </note>
          <note>
            21 § Anmälan om frågor för skriftliga svar
          </note>
          <u>
            <seg>
              Anmäldes att följande frågor för skriftliga svar framställts
            </seg>
          </u>
          <note>
            den 18 december
          </note>
          <note>
            Lennart Axelsson
          </note>
          <note>
            Marie Engström
          </note>
          <note>
            Marie Engström
          </note>
          <note>
            Marie Engström
          </note>
          <u>
            <seg>
              Thomas Bodström
            </seg>
          </u>
          <note>
            Fredrik Lundh
          </note>
          <note>
            Birgitta Eriksson
          </note>
          <note>
            Birgitta Eriksson
          </note>
          <note>
            Birgitta Eriksson
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 13 januari 2009.
          </note>
          <note>
            22 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 18 december
          </note>
          <note>
            Lennart Sacrédeus
          </note>
          <note>
            Fredrik Lundh
          </note>
          <note>
            Anne Ludvigsson
          </note>
          <note>
            Birgitta Ohlsson
          </note>
          <note>
            Peter Hultqvist
          </note>
          <note>
            Ameer Sachet
          </note>
          <note>
            Lennart Sacrédeus
          </note>
          <note>
            Mikael Oscarsson
          </note>
          <note>
            Allan Widman
          </note>
          <u>
            <seg>
              Louise Malmström
            </seg>
          </u>
          <note>
            Rose-Marie Carlsson
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 13 januari 2009.
          </note>
          <note>
            23 § Kammaren åtskildes kl. 22.51.
          </note>
          <u>
            <seg>
              Förhandlingarna leddes
            </seg>
          </u>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
