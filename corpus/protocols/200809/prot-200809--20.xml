<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200809</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200809</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--20</head>
          <docDate when="2008-10-27">2008-10-27</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2008/09:20
          </note>
          <note>
            Måndagen den 27 oktober
          </note>
          <note>
            Kl. 11:00 - 17:01
          </note>
          <note>
            1 § Justering av protokoll
          </note>
          <note>
            Justerades protokollet för den 21 oktober.
          </note>
          <note>
            2 § Avsägelse
          </note>
          <note>
            Förste vice talmannen meddelade att Lena Olsson (v) avsagt sig
            uppdraget som suppleant i EU-nämnden.
          </note>
          <note>
            Kammaren biföll denna avsägelse.
          </note>
          <note>
            3 § Anmälan om kompletteringsval till utskott och EU-nämnden
          </note>
          <note>
            Förste vice talmannen meddelade att Vänsterpartiets riksdagsgrupp
            på grund av uppkommen vakans anmält Marianne Berg som suppleant
            i EU-nämnden.
          </note>
          <note>
            Förste vice talmannen meddelade vidare att Socialdemokraternas
            riksdagsgrupp anmält Hans Unander som suppleant i justitieutskottet
            och kulturutskottet under Anneli Särnblads ledighet och Hannah
            Bergstedt som suppleant i justitieutskottet och trafikutskottet
            under Kristina Zakrissons ledighet.
          </note>
          <note>
            Förste vice talmannen förklarade vald till
          </note>
          <note>
            suppleant i EU-nämnden
          </note>
          <note>
            Förste vice talmannen förklarade vald under tiden den 27 oktober
            20089 januari 2009 till
          </note>
          <note>
            suppleant i justitieutskottet
          </note>
          <note>
            suppleant i kulturutskottet
          </note>
          <note>
            Förste vice talmannen förklarade vald under tiden den 27 oktober31
            december till
          </note>
          <note>
            suppleant i justitieutskottet
          </note>
          <note>
            suppleant i trafikutskottet
          </note>
          <note>
            4 § Meddelande om ändring i kammarens sammanträdesplan
          </note>
          <note>
            Förste vice talmannen meddelade att onsdagen den 29 oktober skulle
            votering äga rum efter debattens slut . Voteringen kl. 16.00 skulle
            utgå.
          </note>
          <note>
            Meddelandet hade delats ut till riksdagens ledamöter.
          </note>
          <note>
            5 § Meddelande om frågestund
          </note>
          <note>
            Förste vice talmannen meddelade att vid frågestunden torsdagen
            den 30 oktober kl. 14.00 skulle följande statsråd närvara:
          </note>
          <note>
            Statsrådet Mats Odell (kd), statsrådet Cristina Husmark Pehrsson
            (m), jordbruksminister Eskil Erlandsson (c), integrations- och
            jämställdhetsminister Nyamko Sabuni (fp) och statsrådet Tobias
            Billström (m).
          </note>
          <note>
            6 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2008/09:32
          </note>
          <note>
            Interpellation 2008/09:32 Demokratiskt inflytande och kontroll
            över finanskapitalet
          </note>
          <note>
            Interpellationen kommer att besvaras den 11 november 2008.
          </note>
          <note>
            Skälet till dröjsmålet är andra åtaganden som inte gått att ändra
            på.
          </note>
          <note>
            Magnus Dahlberg
          </note>
          <note>
            Interpellation 2008/09:47
          </note>
          <note>
            Interpellation 2008/09:47 Jobb- och utvecklingsgarantin
          </note>
          <note>
            Interpellationen kommer att besvaras tisdagen den 11 november
            2008.
          </note>
          <note>
            Skälet till dröjsmålet är utlandsresa.
          </note>
          <note>
            Catharina Nordlander
          </note>
          <note>
            Interpellation 2008/09:50
          </note>
          <note>
            Interpellation 2008/09:50 Ökade klyftor i vården
          </note>
          <note>
            Interpellationen kommer att besvaras tisdagen den 11 november
            2008.
          </note>
          <note>
            Skälet till dröjsmålet är redan inbokade engagemang.
          </note>
          <note>
            Marianne Jenryd
          </note>
          <note>
            7 § Svar på interpellation 2008/09:34 om stereotypa attityder
            mot kvinnor i medierna
          </note>
          <note type="speaker">
            Anf. 1 Integrations- och jämställdhetsminister NYAMKO SABUNI
            (fp):
          </note>
          <note>
            Herr talman! Siv Holma har frågat mig vilka åtgärder jag avser
            att vidta för att minska sexualisering av det offentliga rummet
            samt vilka åtgärder jag kommer att vidta för att minska de stereotypa
            attityderna mot kvinnor och män i medierna.
          </note>
          <note>
            Det är viktigt att komma ihåg att medierna i Sverige är självständiga
            och oberoende. Möjligheterna till statlig styrning av mediernas
            redaktionella innehåll är och ska vara mycket begränsade. Inom
            ramen för de bestämmelser som finns till exempel i yttrandefrihetsgrundlagen,
            radio- och tv-lagen och sändningstillstånd är det upp till den
            ansvariga utgivaren att fatta beslut i innehållsfrågor.
          </note>
          <note>
            Jag välkomnar självfallet debatt om stereotypa attityder mot
            kvinnor i medierna. Jag upprörs som de flesta andra när kvinnor,
            men även män, förlöjligas eller framställs på ett könskränkande
            eller könsstereotypt sätt i medierna. Debatt och diskussion kring
            dessa frågor kan säkerligen bidra till en större medvetenhet i
            medieföretagen.
          </note>
          <note>
            Regeringen beslutade i våras att inte gå vidare med lagförslaget
            om förbud mot könsdiskriminerande reklam som lades fram i betänkandet
            Könsdiskriminerande reklam kränkande utformning av kommersiella
            meddelanden, SOU 2008:5, genom att lägga betänkandet till handlingarna.
          </note>
          <note>
            Skälet är att det lagförslag som utredaren lämnat kan komma att
            stå i strid med tryckfrihetsförordningen och yttrandefrihetsgrundlagen.
            Jag är inte beredd att ta upp frågan om eventuella ändringar i
            grundlagarna för att kunna lagstifta mot könsdiskriminerande reklam.
            Jag tror inte heller att man genom lagstiftning uppnår den effekt
            som är önskvärd, och jag är även av det skälet inte beredd att
            driva frågan om lagstiftning vidare.
          </note>
          <note>
            Det är min uppfattning att egenåtgärder inom detta område är
            ett effektivt medel för att hålla näringslivet vaksamt och debatten
            levande. Näringslivets Etiska Råd mot Könsdiskriminerande reklam,
            ERK, inrättades av branschen för ca 20 år sedan för att motverka
            könsdiskriminerande reklam men också som ett alternativ till lagstiftning.
            Målet med verksamheten är att motverka könsdiskriminerande reklam
            och bidra till en hög etisk standard hos annonsörer och reklamproducenter
            genom vägledande beslut. Utgångspunkten för ERK:s bedömning är
            Internationella Handelskammarens grundregler för reklam.
          </note>
          <note>
            Att näringslivets självsanerande åtgärder fungerar och är effektiva
            är av största vikt. Därför välkomnar jag initiativet från Sveriges
            Annonsörer att ta detta arbete ett steg vidare genom att inrätta
            en branschfinansierad reklamombudsman. Ombudsmannen tillträder
            den 1 november 2008 och kommer att ersätta såväl ERK som Marknadsetiska
            Rådet, liksom ytterligare ett fyrtiotal specialiserade nämnder.
          </note>
          <note>
            Reklamombudsmannen kommer att arbeta brett mot alla former av
            oetisk reklam. Genom att alla krafter och resurser samlas under
            en hatt stärks förutsättningarna för Reklamombudsmannen att agera
            snabbare och mer kraftfullt.
          </note>
          <note type="speaker">
            Anf. 2 SIV HOLMA (v):
          </note>
          <note>
            Herr talman! Jag får börja med att tacka för svaret på min interpellation.
            Samtidigt måste jag konstatera att integrations- och jämställdhetsministern
            sin vana trogen gav ett mycket kortfattat svar på en frågeställning
            som är stor och omfattande. Jag hoppas att ministern i sina kommande
            inlägg kommer att utveckla sina svar på kritiken från FN:s kommitté
            för avskaffande av diskriminering av kvinnor.
          </note>
          <note>
            Herr talman! Kommittén tycker att det är oroväckande att det
            finns stereotypa attityder mot kvinnor som hotar att underminera
            deras rättigheter. Kommittén skriver vidare att sådana attityder
            är särskilt utbredda i media, där kvinnor och män ofta framställs
            på ett stereotypt sätt och att det förekommer en sexualisering
            av det offentliga rummet i Sverige. Kommittén uppmanar därför
            Sverige att vidta föregripande och hållbara åtgärder såsom att
            ha informations- och utbildningskampanjer samt uppmuntra massmedierna
            att främja kulturella förändringar. De uppmanar också Sverige
            att förbättra sina strategier för att bekämpa sexualiseringen
            av det offentliga rummet.
          </note>
          <note>
            Kommittén talar i termer av att vidta föregripande åtgärder för
            att dels se till att medieproduktionen och medietäckningen inte
            ska vara diskriminerande, dels öka medvetenheten om dessa frågor
            hos medieägarna och berörda branschaktörer. I utlåtandet uppmanar
            kommittén Sverige till djupgående forskning och undersökningar
            om hur könsrollsstereotyper påverkar tillämpningen av kvinnokonventionen.
            Som en avslutande uppmaning vill man att Sverige ska genomföra
            en konsekvensbedömning av nuvarande åtgärder för att kartlägga
            brister och åtgärda dem för att få en förbättring till stånd.
          </note>
          <note>
            Ministerns svar på FN-kommitténs kritik och uppmaning är, kortfattat,
            att debatt och diskussion kan bidra till större medvetenhet hos
            medieföretagen, att ingen lagstiftning mot könsdiskriminerande
            reklam införs och att näringslivet självt kan sanera all könsdiskriminerande
            reklam.
          </note>
          <note>
            Herr talman! Nästa gång Sverige ska lämna sin rapport är i september
            2010. Vad jag kan förstå står vi inför två förlorade år eftersom
            ministern enligt interpellationssvaret inte tänker vidta några
            aktiva åtgärder. Har ministern några planer på hur Sverige ska
            arbeta för att möta FN-kommitténs kritik och uppmaningar?
          </note>
          <note>
            Alliansregeringen har nyligen lagt fram en forskningsproposition.
            Finns det några pengar anslagna till djupgående forskning och
            undersökningar om hur könsrollsstereotyper påverkar tillämpningen
            av kvinnokonventionen? Kommer ministern att medverka till att
            regeringen genomför en konsekvensbeskrivning av vad näringslivets
            självsanerande åtgärder resulterat i? Och hur ska regeringen gå
            vidare för att få bort de stereotypa attityderna till kvinnors
            och mäns roller och ansvar?
          </note>
          <note>
            Herr talman! Enligt kvinnokonventionens artikel 5 har Sverige
            förbundit sig att vidta alla lämpliga åtgärder för att ändra mäns
            och kvinnors sociala och kulturella beteendemönster för att därmed
            avskaffa fördomar samt seder och bruk som grundar sig på föreställningar
            om kvinnors underlägsenhet och på stereotypa könsroller. De roller
            som kvinnor har i de kommersiella medierna är begränsade till
            kropp, utseende, relationer och sexualitet. Betoningen på kvinnors
            utseende, kroppar och sexualitet bidrar till att hålla kvar idén
            om att kvinnors viktigaste uppgift är att vara tillgängliga för
            män och behaga deras begär. Det krävs mycket av kvinnor för att
            uppfylla idealkravet om utseende, och där bidrar som bekant medierna
            på ett sådant sätt att det upprätthålls.
          </note>
          <note type="speaker">
            Anf. 3 Integrations- och jämställdhetsminister NYAMKO SABUNI
            (fp):
          </note>
          <note>
            Herr talman! Jag förstår fullständigt den frustration som Siv
            Holma känner inför långsamheten i förändringarna, om det ens alltid
            sker förändringar, i vårt samhälle när det gäller de stereotypa
            beskrivningarna av kvinnor och män för den delen i reklam och
            medier.
          </note>
          <note>
            Det görs en hel del. Som jag sade i svaret är opinionsbildning
            inte att förakta.
          </note>
          <note>
            Man har infört lagar till exempel i våra nordiska grannländer,
            lagar som vi har följt under ett antal år, men det finns fortfarande
            inga utvärderingar som visar att de skulle ha mindre könsdiskriminerande
            reklam än vi har.
          </note>
          <note>
            En skillnad mellan Siv Holma och mig är att jag inte vill lagstifta.
            Jag vill inte införa en lag som innebär att vi måste ändra i grundlagen
            när vi vet att det inte ger några resultat att räkna med.
          </note>
          <note>
            Opinionsbildning är viktigt. Det jobb som Reklamombudsmannen
            kommer att göra kommer att vara viktigt. Medierådet har till uppgift
            att både utbilda våra unga och föräldrar och kommunicera med medierna
            om hur man gestaltar olika saker i medierna. Radio- och tv-lagen
            innehåller bestämmelser utifrån våra grundläggande demokratiska
            värden om hur reklamen och medierna ska hantera och utforma ljud-
            och bildupptagningar i sändningarna.
          </note>
          <note>
            Det sker en hel del redan. Men ett förändringsarbete tar alltid
            tid. Jag är beredd att lyssna till ytterligare förslag på åtgärder
            förutom lagen, för den ger inget resultat, förutom att man måste
            gå in och rota i grundfrihetslagarna. Men om det finns ytterligare
            åtgärder som Siv Holma anser att vi inte har vidtagit lyssnar
            jag gärna till de förslagen för att i så fall ge dig svar på om
            det är möjligt att genomföra eller inte.
          </note>
          <note>
            Det finns forskningspengar. Vi har precis presenterat en forskningsproposition
            som innehåller väldigt mycket pengar. Det är upp till alla forskare
            att bestämma vad de vill forska om och ansöka om pengarna. Är
            det så att det finns forskare som vill forska om hur medierna
            fungerar i samhället är de välkomna att ansöka om de pengar som
            finns.
          </note>
          <note type="speaker">
            Anf. 4 SIV HOLMA (v):
          </note>
          <note>
            Herr talman! För att börja där ministern slutade: Den fördjupade
            forskning som jag talade om i förra anförandet är någonting som
            FN-kommittén uppmanar Sverige att göra. Jag uppfattar det som
            ett väldigt starkt skäl till att från svenska regeringens sida
            vidta åtgärder och inte bara vara passiv och förvänta sig att
            forskare eventuellt ska forska om mediernas roll i sammanhanget.
          </note>
          <note>
            Visst kan medier på ett mer medvetet sätt avspegla kvinnors olika
            liv och bidrag till samhällsutvecklingen? Viktiga områden för
            att få en ändring till stånd är dels att få in fler kvinnor på
            beslutande nivåer, dels att minska löneskillnaden mellan kvinnor
            och män. Mediernas sätt att beskriva kvinnor och män präglas av
            segregering inom nyheter, film, reklam och underhållning. Kvinnor
            och män får olika roller.
          </note>
          <note>
            Jag har varit inne på vilka roller det är. Det handlar om teman
            som skönhet, sexualitet, relationer och omsorg. För männen handlar
            det om teman som yrkesroller, aktion, prestation, aggression,
            våld och kriminalitet. Männen finns i en offentlig sfär, kvinnorna
            i en privat. Till två tredjedelar är det män som uttalar sig eller
            omtalas i nyheterna. Politiskt, rättsligt och publicistiskt råder
            en motsättning mellan jämställdhet, som enligt min uppfattning
            är en fråga om demokrati och mänskliga rättigheter, å ena sidan
            och yttrandefriheten och tryckfriheten å den andra.
          </note>
          <note>
            Vad kommer ministern att ge för svar till FN-kommittén för att
            ändra de stereotypa attityderna mot kvinnor i medierna? Jag efterlyser
            naturligtvis aktiva åtgärder. Jag kan tänka mig att aktörerna
            kommer att göra saker och ting ju mer medvetenheten ökar. Men
            jag ställer naturligtvis min fråga till regeringen.
          </note>
          <note>
            Jag har försökt sätta mig in i näringslivets självsanerande insats
            i form av den så kallade Reklamombudsmannen. Jag läste att anledningen
            till att Sveriges Annonsörer ville tillsätta denna ombudsman var
            att man ville slippa utökad lagstiftning. Frågan som genast infinner
            sig hos mig är: Vad är branschen rädd för? Kan det vara risken
            för att bli dömd för sanktioner? Vad jag kan förstå får någon
            som blir fälld ett fällningsuttalande. Det kan vara lite skämmigt
            att bli uthängd, men en lagstiftning hade inneburit en starkare
            sanktionsmöjlighet.
          </note>
          <note>
            Reklamombudsmannen kommer att ha ett bredare uppdrag än att bara
            se på könsdiskriminerande reklam. Arbetsfältet blir mindre. Reklamombudsmannen
            har som jag kan utläsa en mindre stab att jobba med jämfört med
            det som har funnits tidigare, vilket gör mig konfunderad.
          </note>
          <note>
            Vad anser ministern att det finns för garantier för att Reklamombudsmannen
            kommer att fungera på ett bättre sätt än det som har funnits tidigare,
            ERK? Ingenting har i grunden förändrats, vad jag har förstått.
            Vad är det som gör att Reklamombudsmannen har bättre möjligheter
            att beivra könsdiskriminerande reklam?
          </note>
          <note type="speaker">
            Anf. 5 Integrations- och jämställdhetsminister NYAMKO SABUNI
            (fp):
          </note>
          <note>
            Herr talman! Jag vill börja med att säga att FN-kommittén inte
            formulerar Sveriges politik. Det gör vi i regeringen, i denna
            kammare och i partierna. FN-kommittén kontrollerar och undersöker
            medlemsländerna och ser hur situationen i varje land är. Detta
            är någonting de uppmärksammar oss på. Vi ska uppskatta att de
            gör det.
          </note>
          <note>
            Stereotypa attityder förekommer i hela världen. Vi försöker jobba
            så gott vi kan på olika sätt för att komma till rätta med det.
            Men det vore fel att tro att sexism förekommer i ett samhälle
            avskilt från det faktum att det förekommer rasism, diskriminering
            och andra beteenden som vi också vill motarbeta. En reklamombudsman
            som ser till helheten är väl inte helt fel? Det ena påverkar det
            andra. Att man samlar ihop resurserna från små nämnder till en
            större ombudsman är väl inte heller fel i denna bemärkelse?
          </note>
          <note>
            Detta kan vi jämföra med den nya diskrimineringslagstiftningen
            och den nya ombudsmannen. Vi är överens över partigränserna om
            att vi ska ha en ombudsman och en lagstiftning, eftersom olika
            orättvisa eller olämpliga beteenden i samhället har med varandra
            att göra.
          </note>
          <note>
            Jag ser det på samma sätt när det gäller Reklamombudsmannen.
            Därför välkomnar jag deras arbete. Reklamombudsmannen har precis
            tillträtt, nu i november. Jag kan inte garantera hur det kommer
            att fungera. Jag kan bara säga att jag tror på det faktum att
            man för samman resurserna för att kunna hantera detta på ett effektivare
            sätt än små nämnder kunde göra.
          </note>
          <note>
            Jag vill framhäva att det görs en hel del. Förändringsarbete
            tar tid. Lagen har inte visat sig fungera i våra grannländer.
            Jag är inte beredd att ändra i grundlagen för en lag som inte
            ger resultat. Finns det ytterligare åtgärder man kan vidta lyssnar
            jag gärna till förslag.
          </note>
          <note>
            Vi ägnar oss åt opinionsbildning när vi debatterar denna fråga
            här. Näringslivet lyssnar på detta. Opinionsbildning kommer Reklamombudsmannen
            att ägna sig åt, och det gör medierna själva. Vi ska vara glada.
          </note>
          <note>
            Jag uppskattar att du interpellerar om denna fråga, så att vi
            får diskutera den gång på gång. Jag tror att budskapet behöver
            upprepas hela tiden. Det behöver hela tiden skickas signaler att
            det är oacceptabelt med könsstereotyp reklam, för oss som medborgare
            och konsumenter. Vi har också konsumentmakt att förändra. Den
            som använder sig av könsstereotyp reklam ska kunna få sina varor
            och tjänster bojkottade. Man kan förmedla till invånare och konsumenter
            att det är möjligt att göra så.
          </note>
          <note type="speaker">
            Anf. 6 SIV HOLMA (v):
          </note>
          <note>
            Herr talman! Jag är övertygad om att Sverige kommer att följa
            de andra nordiska länderna och införa en lagstiftning om att förbjuda
            könsdiskriminerande reklam. Att införa ett förbud är en viktig
            markering från lagstiftarens sida om att denna typ av reklam inte
            är accepterad. För att vi ska få ett samhälle som är jämställt
            krävs det att kvinnors kroppar inte exploateras på det sätt som
            sker i dag.
          </note>
          <note>
            Herr talman! Jag läste att frågan om sexualiseringen av det offentliga
            rummet inte längre finns kvar i alliansregeringens jämställdhetspolitik.
            Det förvånar mig. Den alltmer ökande exploateringen och kommersialiseringen
            av kvinnors kroppar bidrar som alla vet till att hålla kvar föreställningen
            om att kvinnor är mindre värda än män, att kvinnor är underordnade.
          </note>
          <note>
            När kvinnan reduceras till ett objekt bidrar det i sin tur till
            att det blir ett kortare steg att ta för att kränka eller misshandla
            henne. Hon är ju bara ett objekt. Hur ska ministern kunna bemöta
            FN-kommitténs kritik och uppmaning till aktiva åtgärder när ni
            inte föreslår några aktiva åtgärder för att motverka sexualiseringen
            av det offentliga rummet?
          </note>
          <note>
            Man kan ju alltid hoppas på att andra gör någonting. Men det
            är också viktigt att regeringen vidtar aktiva åtgärder och klart
            deklarerar: Detta accepterar vi inte, och därför inför vi en lag
            mot könsdiskriminerande reklam.
          </note>
          <note>
            Jag har inte sett några positiva saker med näringslivets självsanerande
            insatser. I det stora hela har det inte förändrats speciellt mycket.
            Jag ser det inte. Regeringen hade kunnat vara mer aktiv.
          </note>
          <note>
            Jag tror att det finns en chans att göra någonting på riktigt
            och inte bara vänta sig att marknadskrafterna ska lösa allt så
            att vi inte står inför två förlorade år.
          </note>
          <note type="speaker">
            Anf. 7 Integrations- och jämställdhetsminister NYAMKO SABUNI
            (fp):
          </note>
          <note>
            Herr talman! Vi är aktiva och vi kommer att fortsätta att vara
            aktiva. Fortfarande kan jag inte se att det finns några bevis
            för att lagarna i våra grannländer som har lag mot könsdiskriminerande
            reklam har lett till mindre könsdiskriminerande reklam i de länderna.
          </note>
          <note>
            Gränsen för vad som är könsdiskriminerande och inte är väldigt
            vag. De här länderna har liknande typ av reklam som vi har trots
            lagen. Jag vet inte vad det är som Siv Holma egentligen vill lagstifta
            mot.
          </note>
          <note>
            Är det Hennes &amp; Mauritz-reklam som inte ska få existera? Den
            existerar i de länder där det finns lag mot könsdiskriminerande
            reklam. Det är den svårdragna gränsen som gör att lagen inte heller
            ger effekter. Det finns annat man kan göra.
          </note>
          <note>
            Detta andra görs nu. Finns det ytterligare åtgärder är jag beredd
            att titta på det och reflektera över det. Jag tycker själv att
            det är upprörande med könsdiskriminerande reklam. Vi ägnar tid
            åt att tänka på: Vad kan vi göra ytterligare?
          </note>
          <note>
            Siv Holma och hennes parti är också välkomna att föreslå ytterligare
            åtgärder. Men återigen: Opinionsbildning, radio- och tv-lagen,
            Reklamombudsmannen och Medierådet gör att vi alla jobbar med frågorna
            för att vi ska komma till rätta med könsdiskriminerande reklam.
          </note>
          <note>
            Förändringsarbete tar tid. Jag kan beklaga att det inte går fortare
            än det gör i dag.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 2008/09:35 om mäns sexualiserade våld
            mot kvinnor
          </note>
          <note type="speaker">
            Anf. 8 Integrations- och jämställdhetsminister NYAMKO SABUNI
            (fp):
          </note>
          <note>
            Herr talman! Lena Olsson har frågat justitieministern hur hon
            avser att hantera den kritik som framförts av FN:s kommitté för
            avskaffande av diskriminering av kvinnor, Cedawkommittén, bland
            annat gällande lågt antal åtal och fällande domar när det gäller
            mäns våld mot kvinnor och våldtäkter. Vidare frågar Lena Olsson
            vilka åtgärder regeringen avser att vidta för att minska mäns
            efterfrågan på sexuella tjänster samt för att minska sexslavhandeln
            med kvinnor och barn.
          </note>
          <note>
            Interpellationen har överlämnats till mig.
          </note>
          <note>
            Regeringen har vidtagit kraftiga åtgärder för att bekämpa både
            mäns våld mot kvinnor, hedersrelaterat våld samt våld i samkönade
            relationer respektive prostitution och människohandel för sexuella
            ändamål. Två handlingsplaner har antagits. Åtgärderna i handlingsplanerna
            beräknas uppgå till drygt 800 miljoner respektive 213 miljoner
            kronor. Genom uppdrag till ett stort antal myndigheter har regeringen
            konkretiserat de olika åtgärderna i handlingsplanerna.
          </note>
          <note>
            Flera av åtgärderna i handlingsplanerna riktar in sig på de områden
            Cedawkommittén behandlat. Polis, åklagare, domstolar och kriminalvård
            är viktiga aktörer i arbetet för att bekämpa mäns våld mot kvinnor.
            Kraftfulla åtgärder har vidtagits för att minska mörkertalet när
            det gäller anmälningar av denna brottslighet, för att höja lagföringsprocenten
            samt stärka kompetensen och kapaciteten hos berörda myndigheter.
          </note>
          <note>
            Av de drygt 26 850 fall av misshandel mot kvinna som anmäldes
            år 2007 klarades 21 procent, det vill säga 5 600 brott, upp genom
            så kallad personuppklaring. Det innebär att brottet ledde till
            lagföring. Vad gäller misshandel mot män som uppgick till 45 800
            anmälda brott klarades 17 procent upp.
          </note>
          <note>
            Antalet anmälda misshandelsbrott mot kvinnor som leder till lagföring
            har ökat med närmare 10 procent år 2007 jämfört med året innan.
            Det är positivt men självfallet inte tillräckligt.
          </note>
          <note>
            När det gäller utveckling av kriminalstatistiken arbetar Brottsförebyggande
            rådet kontinuerligt med att ta fram nya så kallade brottskoder.
            Brå utreder för närvarande möjligheterna att införa särskilda
            brottskoder vid misshandel respektive våldtäkt där brottsoffret
            och gärningsmannen har eller har haft en nära relation.
          </note>
          <note>
            Brottsoffermyndigheten har fått i uppdrag av regeringen att genomföra
            ett utbildningsprogram riktat till personal inom polisen, Åklagarmyndigheten
            och domstolsväsendet. Utbildningsprogrammet syftar till att öka
            kunskapen om sexualbrottsoffer och att förbättra bemötandet av
            dessa brottsoffer.
          </note>
          <note>
            Regeringen har även lämnat uppdrag till Rikspolisstyrelsen att
            intensifiera arbetet med att bekämpa mäns våld mot kvinnor, hedersrelaterat
            våld samt våld i samkönade relationer. Rikspolisstyrelsen genomför
            också ett uppdrag som gäller utformandet av miljöer anpassade
            för utredning av brott mot kvinnor.
          </note>
          <note>
            Redan år 2007 tillfördes Kriminalvårdens anslag ytterligare 20
            miljoner kronor för att förstärka behandlingen av sexualbrottsdömda
            män samt män som dömts för våld i nära relationer. Kriminalvården
            har dessutom fått i uppdrag att genomföra en särskild satsning
            för att bland annat öka möjligheterna till deltagande i programverksamhet
            för dessa grupper av män samt utveckla arbetet vad avser riskbedömning,
            metoder, utslussning och samverkan med andra huvudmän.
          </note>
          <note>
            I handlingsplanen mot prostitution och människohandel för sexuella
            ändamål aviserar regeringen flera åtgärder med syfte att minska
            efterfrågan på sexuella tjänster och människohandel för sexuella
            ändamål. Bland annat kommer Socialstyrelsen att få i uppdrag att
            utvärdera och utveckla arbetet inom kommunerna som rör insatser
            riktade till sexköpare. En kartläggning och uppföljning av de
            etiska riktlinjer som finns inom statsförvaltningen som berör
            frågan om sexköp kommer också att genomföras. Medel för utbildningsinsatser
            som syftar till att öka kunskapen om dessa etiska riktlinjer bland
            personal inom berörda myndigheter kommer att avsättas. Regeringen
            kommer också att stödja frivilligorganisationernas arbete för
            att motverka efterfrågan.
          </note>
          <note>
            För att fler personer som begår människohandelsbrott ska ställas
            till svars behöver lagföringen utvecklas och bli mer effektiv.
            Bekämpningen av människohandel kräver en väl utvecklad samverkan
            över myndighetsgränser. Regeringen har avsatt särskilda medel
            för operativa insatser för att bekämpa människohandel och prostitution
            till polisen och Åklagarmyndigheten. Utöver detta har polisen
            och Åklagarmyndigheten fått särskilda medel för kompetensutveckling,
            internationellt samarbete och metodutveckling.
          </note>
          <note>
            Slutligen kan nämnas att regeringen i våras beslutade om direktiv
            till en utredning för att utvärdera tillämpningen av förbudet
            mot köp av sexuell tjänst, som varit i kraft sedan januari 1999,
            och de effekter förbudet har fått. Syftet med utvärderingen är
            att undersöka hur bestämmelsen fungerar i praktiken och vilka
            effekter förbudet har haft för förekomsten av prostitution och
            människohandel för sexuella ändamål i Sverige. Uppdraget ska redovisas
            senast den 30 april 2010.
          </note>
          <note type="speaker">
            Anf. 9 LENA OLSSON (v):
          </note>
          <note>
            Herr talman! Jag vill tacka ministern så mycket för svaret. Det
            var långt och en redogörelse för vad man just nu håller på med
            för att till viss del komma till rätta med mäns sexualiserade
            våld mot kvinnor. Vi har från Vänsterpartiet sagt att mångt och
            mycket i förslagen är bra. Vi har också sagt att vi tror att man
            kan göra mer.
          </note>
          <note>
            Jag hade några frågor till ministern. Som något slags start på
            en debatt ställde jag frågan: Vilka åtgärder avser ministern att
            vidta för att minska mäns efterfrågan på sexuella tjänster? Det
            handlade också om hur det ska leda till flera åtal när det gäller
            mäns våld mot kvinnor och våldtäkter, som är förhållandevis lågt.
          </note>
          <note>
            Vi har i en del andra debatter här förut tagit upp kvinnors underordning.
            I debatten om regeringens handlingsplan om mäns våld mot kvinnor
            tog vi upp att regeringen i handslingsplanen väljer att förklara
            våldet utifrån ett individualistiskt perspektiv.
          </note>
          <note>
            Vänsterpartiet anser att det är svårt att ta ett samlat grepp
            på problemet om den grundläggande analysen av våldet saknas. Vår
            feministiska förståelse av våldet har till stor del utvecklats
            ur kvinnojourernas praktiska arbete med kvinnor som utsatts för
            mäns våld. Om man inte tar i beaktande könsmaktsordningen missar
            man hela poängen.
          </note>
          <note>
            Jag sade förut att de handlingsplaner som har kommit är bra.
            Men jag tycker också att man fokuserar mycket på vad som händer
            när olyckan redan har varit framme i stället för att jobba mer
            förebyggande.
          </note>
          <note>
            Vi menar att om man har kunskapen om könsmaktsordningen med sig,
            till exempel i utbildningsväsendet, och tänker på genusperspektivet
            när det gäller hela rättsväsendets yrkesgrupper så skulle det
            se lite annorlunda ut. Det gäller också utbildning för våra barn;
            det här ska finnas med redan från början i skolan. Vi tror att
            det skulle se annorlunda ut då.
          </note>
          <note>
            Jag satt och hörde på den förra debatten då ministern efterlyste
            konkreta förslag. Vi efterfrågar en nationell upplysningskampanj
            som syftar till att minska antalet våldtäkter. Man kan jämföra
            med Brottsoffermyndighetens kampanj Mäns våld mot kvinnor som
            genomförde affischering och så vidare.
          </note>
          <note>
            Vi tycker också att man borde inrätta en oberoende kommission
            för kartläggning av brister i förundersökningar om våldtäkt. Detta
            är förslag som även Amnesty har fört fram i rapporten Fallet nedlagt
            våldtäkt och mänskliga rättigheter i de nordiska länderna .
          </note>
          <note>
            Jag skulle gärna vilja att ministern kommenterar detta att man
            kan göra ytterligare förbättringar utöver det som står i planerna.
          </note>
          <note type="speaker">
            Anf. 10 Integrations- och jämställdhetsminister NYAMKO SABUNI
            (fp):
          </note>
          <note>
            Herr talman! Jag vill börja med att säga att jag håller med Lena
            Olsson om att mer kan göras och kommer att göras absolut. Jag
            tror att det vore ett misstag att tro att de två handlingsplaner
            som jag fokuserar svaret på är den universala lösningen på problemen.
            Men nu har de just presenterats och håller på att genomföras,
            och jag tycker att det är rätt att vi låter handlingsplanerna
            få verka och ser vilka resultat vi når. Vi får också fortsätta
            att tänka på ytterligare åtgärder.
          </note>
          <note>
            Jag anser att det är bra grepp vi har tagit när vi har samlat
            ihop olika myndigheter och olika samhällsarenor för att försöka
            komma till rätta med problemen. Jag tror egentligen inte att det
            är så många saker man behöver göra annorlunda, utan man ska kanske
            ta fasta på att fortsätta med den här typen av arbete. Resurserna
            ska inte minskas när det gäller att satsa på det här.
          </note>
          <note>
            Det allra viktigaste vi kan göra är väl ändå att börja med våra
            barn. Vi ska redan tidigt börja prata om de här frågorna och visa
            på att det är oacceptabelt att de här fenomenen förekommer i vårt
            samhälle. Därför har vi presenterat ett program för skolan som
            kostar 110 miljoner kronor. Det handlar just om att kompetensutveckla
            lärare som vill ha redskap och möjligheter att bli bättre på att
            kommunicera de här frågorna med unga och barn i skolan. En delegation
            kommer att tillsättas med uppdrag att följa samhällsutvecklingen
            och återkomma med åtgärder för vad vi politiker kan göra för att
            förbättra situationen på olika sätt.
          </note>
          <note>
            Som jag läste upp i mitt svar tidigare görs det också en hel
            del just för att förebygga problematiken. Jag tror som Lena Olsson
            att det inte räcker med att bara ta hand om offren, utan vi måste
            förebygga. Då handlar det mycket om lagföringen och hur den fungerar.
            Det har en förebyggande effekt.
          </note>
          <note>
            Det handlar om de metoder vi har inom Kriminalvården programverksamhet
            för att män inte ska upprepa sitt våld. Den typen av metoder finns
            också inom socialtjänsten när det gäller mäns våld mot kvinnor.
            De ska utvecklas och bli bättre.
          </note>
          <note>
            Det handlar om de etiska riktlinjerna och att de ska komma fler
            till del. De svenskar som åker utomlands ska inte heller där köpa
            sex. På samma sätt som vi säger att det är oacceptabelt att göra
            det i Sverige är det oacceptabelt att göra det utomlands.
          </note>
          <note>
            Inte minst frivilligorganisationernas insatser är viktiga, för
            de organisationerna kommer ofta i kontakt med de här människorna
            på ett helt annat sätt än vi politiker eller myndigheter gör.
            Också där görs det satsningar för att de ska kunna bli bättre
            på att förebygga den här typen av fenomen.
          </note>
          <note>
            Det görs alltså en hel del, och mer kommer att behöva göras.
            Vi ska göra mer, men jag tror att det också är bra att vi låter
            de förslag som föreligger verka nu. Då får vi se vilka resultat
            vi når.
          </note>
          <note type="speaker">
            Anf. 11 LENA OLSSON (v):
          </note>
          <note>
            Herr talman! Jag fick ingen återreflektering på det här med könsmaktsordningen
            och genusperspektivet när det gäller utbildningar till exempel
            inom rättsväsendet. Det kan också handla om skolans värld. Jag
            vill gärna ha en kommentar till det.
          </note>
          <note>
            Från Vänsterpartiets håll har vi också föreslagit ombud när man
            har blivit utsatt för sexuellt våld våldtäkt, misshandel och så
            vidare. Det är viktigt med bemötandet av dessa brottsoffer en
            våldtagen eller misshandlad kvinna. Det är viktigt att det görs
            på rätt sätt. Den polis som möter kvinnan ska ha en utbildning
            för hur han eller hon ska bemöta henne för att det i övrigt i
            rättsprocessen ska gå så smärtfritt som möjligt. Kvinnor känner
            en stor skam och skuld när de har varit utsatta för sådana här
            brott.
          </note>
          <note>
            Det gäller också att uppdela statistiken. Vi vill ha den fördelad
            så att man slipper sitta och leta sig fram i polisanmälningar
            när man sitter och forskar. Det är tidsödande när det inte är
            uppdelat i våld i nära relationer eller inte, man eller kvinna
            och så vidare. Vi vill specifikt att detta ska delas upp så att
            det framgår bättre.
          </note>
          <note>
            Vi har också motionerat om att det här inte precis är gratis.
            Socialstyrelsen kom för några år sedan fram till att våldet mot
            kvinnor kostar ungefär 3 miljarder, och då är det inte så mycket
            uppgifter man har att räkna på. Det finns en äldre undersökning
            från England som påvisar att kostnaden skulle vara ungefär tre
            gånger så stor. Vi skulle alltså tjäna på att fördjupa oss och
            förbättra arbetet.
          </note>
          <note>
            Jag är glad om man konkret tar till sig det som Vänsterpartiet
            har drivit. Det här är viktiga frågor för oss, och det har det
            varit även bakåt i tiden.
          </note>
          <note>
            Vi har talat om utbildningar av rättsväsendets olika yrkesgrupper.
            Vi har en ganska föråldrad domarkår. När det gäller vidareutbildningar
            kan de själva bestämma vilka de vill delta i. Vi har motionerat
            om att det ska vara obligatoriskt för domarkåren att förkovra
            sig i de här frågorna. Det här har varit lite känsligt, för man
            ska ju inte få påverka domarnas sätt att döma. Men för mig och
            för Vänsterpartiet blir det väldigt konstigt. Kunskap kan aldrig
            leda till att man dömer fel. Det måste snarare leda till att man
            har bättre perspektiv, kunskap och förståelse om de här frågorna
            och därför kan döma rätt. Det har förekommit ganska mycket i domstolsförhandlingar
            när det gäller vad domarna säger och hur de beter sig mot kvinnorna.
            Jag skulle gärna vilja höra ministerns kommentar till det.
          </note>
          <note type="speaker">
            Anf. 12 Integrations- och jämställdhetsminister NYAMKO SABUNI
            (fp):
          </note>
          <note>
            Herr talman! Vi börjar med ordet könsmaktsordning. Vi har valt
            att inte använda oss av det begreppet av den enkla anledningen
            att vi ser att det finns olika maktordningar när vi jobbar mot
            mäns våld mot kvinnor. Det spelar roll om man är vit etnisk svensk
            från medelklassen och misshandlas eller om man är invandrad kvinna
            utan språkkunskaper och misshandlas. Alla dessa maktordningar
            spelar stor roll när det gäller hur vi bemöts av myndigheter med
            ansvar för att skapa trygghet för oss.
          </note>
          <note>
            Därför har vi tagit bort begreppet könsmaktsordning, men vi jobbar
            på samma sätt som FN gör med att detta handlar om makt. Det handlar
            om över- och underordning. Vi erkänner att denna makt och över-
            och underordning framför allt drabbar kvinnor i förhållande till
            män, men vi säger också att det även förekommer över- och underordning
            mellan två kvinnor eller mellan två män. Det är också av den anledningen
            vi har kunnat föra in våld i samkönade relationer i den handlingsplan
            som nu håller på att verkställas. Det är svaret på det hela.
          </note>
          <note>
            Lena Olsson pratar om ombud. Jag förstår egentligen inte riktigt
            idén, men jag kan hålla med om att polisen behöver bli bättre
            på bemötande av våldsoffren. De har också blivit bättre på det
            både kunskapsmässigt och i och med att det nu skapas miljöer där
            kvinnor som är misshandlade och har utsatts för trauman för första
            gången möts.
          </note>
          <note>
            I somras var vi och invigde en sådan plats i Malmö. Det är min
            förhoppning att vi ska få se den typen av mottagningar hos polisen
            runt om i vårt land. Ska vi kunna ge kvinnor den trygghet de behöver
            för att kunna berätta vad de har utsatts för måste de känna att
            miljön är så trygg att de också vågar berätta.
          </note>
          <note>
            I mitt svar sade jag att Brå jobbar med brottskoder. Det är lika
            viktigt för mig som för Lena Olsson att vi blir så bra som möjligt
            på att föra könsuppdelad statistik på alla samhällsområden. Den
            statistik som Sveriges Kommuner och Landsting har tagit fram har
            varit en av de saker som har uppmärksammat oss på den ojämställda
            vården. Jag menar att det är viktigt att vi har det också på det
            här området. Det jobbar som sagt Brå och polisen själva med att
            bli bättre på.
          </note>
          <note>
            Det finns forskningsanslag för att vi ska förstå de här fenomenen
            bättre. 45 miljoner har anslagits för forskning om mäns våld mot
            kvinnor men också om prostitution och människohandel. Vi får se
            hur många forskare som ansöker om dessa pengar. Det är 45 miljoner
            kronor. Ju fler som vill ägna sig åt att forska om detta, desto
            bättre.
          </note>
          <note>
            Sedan håller jag också med om att domarkåren behöver utbildning.
            De erbjuds också utbildningar, och de har blivit bättre på att
            gå på dem. Det allra bästa vore kanske att juristutbildningen
            innehöll de här delarna. Jag kan inte på stående fot säga om det
            är så i dag eller inte. Jag vet bara att debatten har pågått i
            några år. Jag hoppas också att den högre utbildningen har tagit
            till sig att allmänheten efterfrågar att domarkåren också är utbildad
            i de här frågorna.
          </note>
          <note>
            Men vi får inte glömma nämndemännen. De har lika stor makt som
            chefsdomarna, som man oftast hänvisar till. Det är därför som
            vi har inkluderat också dem i de fortsatta utbildningarna. Nämndemän
            ska också ha rätt att gå dessa utbildningar.
          </note>
          <note>
            Vi försöker täcka upp så mycket som möjligt. Det här programmet
            har just börjat verka. Jag hoppas att vi ska kunna se bättre resultat
            om ett par år åtminstone.
          </note>
          <note type="speaker">
            Anf. 13 LENA OLSSON (v):
          </note>
          <note>
            Herr talman! Som vänsterpartistisk kvinna tycker jag att man
            gör ett grundläggande fel när man inte tar med detta med könsmaktsordning.
            Det leder till att man ser att kvinnor är underordnade män och
            att det får konsekvenser i alla samhällssektorer. Jag tror att
            man skulle komma bra mycket längre om man hade den här analysen
            med sig i det förebyggande arbetet.
          </note>
          <note>
            Det finns jättemånga saker som är bra i de här handlingsplanerna,
            men vi säger ändå att det blir ett individualistiskt perspektiv.
            Det läggs på individen, och det är strukturer som vi måste jobba
            med.
          </note>
          <note>
            Jag ställde frågan om en obligatorisk vidareutbildning av domarkåren.
            Det har naturligtvis blivit bättre. Det har varit uppe i debatten.
            Frågan har lyfts upp rent medialt också. Man har diskuterat om
            det är okej att säga att en tjej har varit klädd si eller så.
            De här vidareutbildningarna är inte obligatoriska, utan man får
            välja om man vill gå eller inte. Vi menar att det måste vara obligatoriskt
            även för domarkåren.
          </note>
          <note>
            När det gäller just dessa brottsoffer måste man sätta ned foten
            på allvar och diskutera hur man bemöter dessa kvinnor i hela kedjan.
            Jag menar att dessa brottsoffer behöver stöd redan från början.
            De behöver ett ombud som kan föra deras talan och vara deras trygghet.
          </note>
          <note type="speaker">
            Anf. 14 Integrations- och jämställdhetsminister NYAMKO SABUNI
            (fp):
          </note>
          <note>
            Herr talman! Man måste absolut sätta ned foten för att brottsoffer
            inte ska behöva ramla mellan två stolar, och det gör vi också.
            Därför har länsstyrelserna i uppdrag att samordna relevanta aktörer
            på detta område så att samtliga kan möta kvinnan. Kvinnan ska
            inte fungera som en shoppingkund som går från myndighet till myndighet,
            utan myndigheterna ska samlas kring kvinnan för att hon ska kunna
            få det stöd hon behöver. Detta arbete jobbar länsstyrelserna med.
          </note>
          <note>
            Jag tror att det arbete som polisen har inlett är viktigt. De
            ska se till att miljöerna där man tar emot kvinnor som har utsatts
            för denna typ av trauman är anpassade efter kvinnans stämning
            vid sådana tillfällen. Det arbetet har också påbörjats.
          </note>
          <note>
            Jag tror inte att vi tycker olika i denna fråga. Jag tror inte
            ens att Lena Olsson och Vänsterpartiet egentligen saknar någonting
            viktigt i de handlingsplaner som finns förutom begreppet könsmaktsordning.
            Men könsmaktsordning handlar också om makt, över- och underordning.
            Vi använder oss av begreppen makt, över- och underordning, precis
            som FN-definitionen. Där inryms det som ni kallar för könsmaktsordning,
            men om man bara använder sig av begreppet könsmaktsordning riskerar
            man att missa andra maktordningar i vårt samhälle, och jag kan
            lova Lena Olsson att de existerar.
          </note>
          <note>
            Överläggningen var härmed avslutad.
          </note>
          <note>
            9 § Hänvisning av ärende till utskott
          </note>
          <note>
            Föredrogs och hänvisades
          </note>
          <note>
            Ajournering
          </note>
          <note>
            Kammaren beslutade kl. 11.46 på förslag av förste vice talmannen
            att ajournera förhandlingarna till kl. 17.00, då de för dagens
            bordläggning aviserade ärendena väntades föreligga.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 17.00.
          </note>
          <note>
            10 § Anmälan och hänvisning av motioner till utskott
          </note>
          <note>
            Anmäldes
          </note>
          <note>
            Kammaren biföll talmannens förslag att motionerna omedelbart
            skulle hänvisas till finansutskottet.
          </note>
          <note>
            11 § Bordläggning
          </note>
          <note>
            Anmäldes och bordlades
          </note>
          <note>
            12 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 24 oktober
          </note>
          <note>
            Göte Wahlström
          </note>
          <note>
            Börje Vestlund
          </note>
          <note>
            Börje Vestlund
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 11 november.
          </note>
          <note>
            13 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 24 oktober
          </note>
          <note>
            Carina Hägg
          </note>
          <note>
            Otto von Arnold
          </note>
          <note>
            den 27 oktober
          </note>
          <note>
            Britta Rådström
          </note>
          <note>
            Bodil Ceballos
          </note>
          <note>
            Bodil Ceballos
          </note>
          <note>
            Lars Wegendal
          </note>
          <note>
            Ameer Sachet
          </note>
          <note>
            Ameer Sachet
          </note>
          <note>
            Hans Wallmark
          </note>
          <note>
            Hillevi Engström
          </note>
          <note>
            Barbro Westerholm
          </note>
          <note>
            Britta Rådström
          </note>
          <note>
            Raimo Pärssinen
          </note>
          <note>
            Lena Olsson
          </note>
          <note>
            Sofia Arkelsten
          </note>
          <note>
            Anna König Jerlmyr
          </note>
          <note>
            Frågorna 2008/09:146 och 147 redovisas i bilaga som fogas till
            riksdagens snabbprotokoll tisdagen den 28 oktober.
          </note>
          <note>
            Frågorna 2008/09:148161 redovisas i bilaga som fogas till riksdagens
            snabbprotokoll tisdagen den 11 november.
          </note>
          <note>
            14 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 24 oktober
          </note>
          <note>
            Kent Härstedt
          </note>
          <note>
            Tommy Ternemar
          </note>
          <note>
            den 27 oktober
          </note>
          <note>
            Ameer Sachet
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 11 november.
          </note>
          <note>
            15 § Kammaren åtskildes kl. 17.01.
          </note>
          <note>
            Förhandlingarna leddes av förste vice talmannen.
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
