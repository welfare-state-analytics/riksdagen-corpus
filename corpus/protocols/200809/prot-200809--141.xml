<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200809</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200809</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--141</head>
          <docDate when="2009-09-10">2009-09-10</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2008/09:141
          </note>
          <note>
            Torsdagen den 10 september
          </note>
          <note>
            Kl. 13:00 - 16:53
          </note>
          <note>
            1 § Justering av protokoll
          </note>
          <note>
            Justerades protokollet för den 3 september.
          </note>
          <note>
            2 § Avsägelse
          </note>
          <note>
            Andre vice talmannen meddelade att Björn Hamilton (m) avsagt
            sig uppdraget som ledamot i Riksrevisionens styrelse.
          </note>
          <note>
            Kammaren biföll denna avsägelse.
          </note>
          <note>
            3 § Anmälan om kompletteringsval till Riksrevisionens styrelse
          </note>
          <note>
            Andre vice talmannen meddelade att Folkpartiet liberalernas riksdagsgrupp
            på grund av uppkommen vakans anmält Tina Acketoft som suppleant
            i Riksrevisionens styrelse.
          </note>
          <note>
            Andre vice talmannen förklarade vald till
          </note>
          <note>
            suppleant i Riksrevisionens styrelse
          </note>
          <note>
            4 § Ledigheter
          </note>
          <note>
            Andre vice talmannen meddelade att Morgan Johansson (s) ansökt
            om ledighet under tiden den 5 oktober31 december.
          </note>
          <note>
            Kammaren biföll denna ansökan.
          </note>
          <note>
            Andre vice talmannen anmälde att Torbjörn Lövendahl (s) skulle
            tjänstgöra som ersättare för Morgan Johansson.
          </note>
          <note>
            Andre vice talmannen meddelade att Maryam Yazdanfar (s) ansökt
            om ledighet under tiden den 2 november 20091 mars 2010.
          </note>
          <note>
            Kammaren biföll denna ansökan.
          </note>
          <note>
            Andre vice talmannen anmälde att Meeri Wasberg (s) skulle tjänstgöra
            som ersättare för Maryam Yazdanfar.
          </note>
          <note>
            5 § Meddelande om voteringstid
          </note>
          <note>
            Andre vice talmannen meddelade att onsdagen den 16 september
            skulle votering äga rum efter debattens slut , dock senast kl.
            16.00.
          </note>
          <note>
            Arbetsplenum skulle börja kl. 9.00.
          </note>
          <note>
            6 § Meddelande om debatt med anledning av budgetpropositionens
            avlämnande
          </note>
          <note>
            Andre vice talmannen meddelade att debatt med anledning av budgetpropositionens
            avlämnande skulle äga rum måndagen den 21 september kl. 10.00
            .
          </note>
          <note>
            7 § Anmälan om uteblivet svar på interpellation
          </note>
          <note>
            Till riksdagen hade inkommit följande skrivelse:
          </note>
          <note>
            Interpellation 2008/09:592
          </note>
          <note>
            Interpellationen 2008/09:592 av Jacob Johnson (v) Åtaganden i
            Baltic Sea Action Plan kommer inte att kunna besvaras vid det
            riksmöte då den väcktes. Skälet till det är att miljöministern
            har andra redan inbokade engagemang.
          </note>
          <note>
            Lena Ingvarsson
          </note>
          <note>
            8 § Svar på interpellation 2008/09:582 om den svenska besöksnäringen
          </note>
          <note type="speaker">
            Anf. 1 Näringsminister MAUD OLOFSSON (c):
          </note>
          <note>
            Fru talman! Sven-Erik Österberg har frågat mig om jag har låtit
            analysera de största hindren för en snabbare utveckling av besöksnäringen
            och vilka slutsatser jag i så fall har kunnat dra av en sådan
            sammanställning. Han har vidare frågat mig hur mycket pengar jag
            avser att satsa under de kommande åren för att utveckla den svenska
            besöksnäringen och därigenom skapa fler jobb, vilka resurser jag
            avser att investera i marknadsföring av Sverige som turistland
            samt om jag är beredd att initiera ett strategiskt utvecklingsprogram
            för den svenska besöksnäringen tillsammans med företagen och de
            fackliga organisationerna, när detta i så fall kommer att ske
            och vilka satsningar ett sådant program kommer att innehålla.
          </note>
          <note>
            Turistnäringen är en framtidsnäring med stora möjligheter för
            Sverige. Den har de senaste åren utvecklats väl, både vad gäller
            konkurrenskraft och sysselsättning. Trots finanskrisens och lågkonjunkturens
            effekter under senare delen av 2008 ökade den totala omsättningen
            i turistnäringen för helåret 2008 med 6,3 procent till drygt 244
            miljarder kronor. Antalet heltidssysselsatta inom turistnäringen
            har sedan 2000 ökat med 20 procent till ca 160 000 heltidssysselsatta.
            Det kan jämföras med den totala sysselsättningen i Sverige som
            växte med ca 6 procent under samma period.
          </note>
          <note>
            Lågkonjunkturen har framför allt påverkat affärsresandet, som
            från slutet av förra året har minskat, medan däremot privatresandet
            både inom Sverige och från våra närmarknader har ökat.
          </note>
          <note>
            För att svensk turistnäring ska fortsätta att utvecklas positivt
            och stärka sin position internationellt fordras fortsatta gemensamma
            insatser på flera områden. Med detta som utgångspunkt tillämpar
            Näringsdepartementet i sitt arbete för och med turistnäringen
            ett brett angreppssätt.
          </note>
          <note>
            Turistnäringen har tillsammans med Näringsdepartementet, Tillväxtverket
            och Visit Sweden AB inlett ett samarbete kring strategiska framtidsfrågor
            för att turismens positiva utveckling ska fortsätta.
          </note>
          <note>
            Vi kan se en utveckling i Sverige såväl som i övriga världen
            där resenärer kräver mer skräddarsydda och unika upplevelser.
            Sverige har goda möjligheter att erbjuda sina besökare den sortens
            upplevelser.
          </note>
          <note>
            Genom bolaget Visit Sweden AB, som ägs av staten och turistnäringen
            gemensamt, förmedlar vi en bild av Sverige som ett attraktivt
            besöksmål med unika natur- och kulturupplevelser. Om vi lyckas
            skapa attraktiva resmål gynnar det alla företagare inom turistnäringen,
            stora som små. Inom ramen för Visit Sweden har vi på mycket kort
            tid lyckats skapa ett strategiskt och resultatinriktat samarbete.
            För att stärka Visit Swedens arbete ytterligare tillförde regeringen
            bolaget 10 miljoner kronor i budgetpropositionen för 2009 och
            10 miljoner kronor för 2010.
          </note>
          <note>
            För att underlätta anställning inom bland annat turistsektorn
            har regeringen satsat 5,6 miljarder kronor på att alla ungdomar
            under 26 år ska vara attraktiva att anställa genom låga socialavgifter.
            Det är något som kommer alla turistföretag till del. Arbetsgivaravgifterna
            har 2009 sänkts med 1 procentenhet.
          </note>
          <note type="speaker">
            Anf. 2 SVEN-ERIK ÖSTERBERG (s):
          </note>
          <note>
            Fru talman! Tack för svaret, näringsministern! Jag måste dock
            konstatera att det inte var mycket svar på de frågor jag ställde
            utan mest ett allmänt resonemang kring turismens värde för vårt
            land. Jag håller naturligtvis med om att turismen är viktig. Däremot
            måste jag ifrågasätta engagemanget från regeringens sida.
          </note>
          <note>
            För inte så länge sedan pratade jag med SHR, alltså Sveriges
            Hotell- och Restaurangföretagare. I början av augusti medverkade
            de på en konferens om besöksnäringen i Kalmar. De berättade för
            mig att de hade skickat brev till näringsministern i november
            i fjol, för att ta upp och diskutera dessa frågor. De sade då,
            den 8 augusti, att de fortfarande inte hade fått något svar. Jag
            tycker att det tyder på att näringsministern inte har något större
            engagemang för turistfrågorna, för en så pass betydande organisation
            som är verksam inom just den här näringsgrenen borde vara värd
            ett svar.
          </note>
          <note>
            Jag skulle dessutom vilja säga att det är på gränsen till intellektuell
            ohederlighet att peka på de resurser som näringsministern gör.
            Jag har tittat i budgetpropositionen på s. 58, utgiftsområde 24,
            tab. 3.17 och de pengar som ingår där. Det har ju tagits bort
            resurser som tidigare fanns till just Visit Swedens verksamhet.
            De har faktiskt mindre resurser och pratar nu om att de måste
            dra ned på verksamheten. De har i storleksordningen 2 miljoner
            kronor mindre än vad de hade tidigare, trots det man har lagt
            dit.
          </note>
          <note>
            Det är väl en sak att lägga dit, men om man samtidigt tar bort
            mer blir det ändå mindre kvar. Det är det som är problematiken
            för den här organisationen. Detta område tycker jag att näringsministern
            ska titta på för att se hur det faktiskt ser ut innan hon säger
            att man tillför mer resurser.
          </note>
          <note>
            Jag konstaterar vidare att beträffande någon djupare analys,
            en titt på vad man kan göra och så vidare är näringsministern
            mig svaret skyldig. Jag ser inte att man tänker göra någonting
            sådant. Däremot pekar näringsministern på att turismen har ökat
            ja, det är sant. Om vi är fullständigt ärliga, Maud Olofsson,
            vet vi dock mycket väl vad det beror på: En mycket svag svensk
            krona gör att svenskar som tidigare har utlandssemestrat har stannat
            hemma under det här året. Det vet vi. Det har det skrivits ganska
            mycket om, och det är en analys som görs på många ställen.
          </note>
          <note>
            Dessutom har Sverige av samma skäl blivit attraktivt inte minst
            för våra grannar i närområdet. Inte minst danskar har semestrat
            enormt mycket i Sverige i år eftersom den danska kronan är väldigt
            stark och det upplevs som väldigt billigt i Sverige.
          </note>
          <note>
            Glädjen över siffrorna i sig delar man med turistnäringens företrädare
            som säger att detta är bra. Vi ser att vi nu får fler turistnätter.
          </note>
          <note>
            Om vi inte tror att den svenska kronan ska fortsätta att vara
            lika svag och försvagas ytterligare måste vi ta i och se hur vi
            ska väga upp det när vi förhoppningsvis får en starkare svensk
            krona, som det finns en massa andra fördelar med. Hur bygger vi
            upp entusiasmen för turismen i Sverige och möjligheterna att öka
            den? Vi ser från andra länder att när man gör det här gör man
            ordentliga satsningar mellan de fria aktörerna, näringslivet på
            området och företrädarna, men också samhällsinsatser där man gemensamt
            marknadsför landet för en turist.
          </note>
          <note>
            Jag är av den absoluta övertygelsen att Sverige som turistland
            bara har startat. Med rätt insatser, rätt ingångar och rätt stöd
            tror jag att det kan bli en näring som kommer att ha en betydligt
            större betydelse för svensk ekonomi än vad den har i dag. Sverige
            har väldigt många saker som är unika och som kommer att kunna
            intressera befolkningen i en stor del av Europa och även länder
            långt utanför Europa.
          </note>
          <note type="speaker">
            Anf. 3 Näringsminister MAUD OLOFSSON (c):
          </note>
          <note>
            Fru talman! Jag kan hålla med Sven-Erik Österberg i det sista
            som han säger, nämligen att Sverige har väldigt goda förutsättningar
            att bli ett starkt turistland. Jag har jobbat med turistfrågorna
            fast från en annan utgångspunkt som bland annat vd för Hushållningssällskapet
            för ett antal år sedan. Jag kan bara jämföra när vi jobbade med
            turistsektorn på den tiden och nu och se hur positivt det har
            utvecklats.
          </note>
          <note>
            Jag vill ge en särskild eloge till Visit Sweden som verkligen
            har ansträngt sig för att hitta rätt målgrupper och att utveckla
            produkter och destinationer tillsammans med turistnäringen. Både
            små och stora företag samarbetar nu för att ha destinationer som
            är möjliga att sälja utomlands. Det är inte som Sven-Erik Österberg
            säger, att vi har minskat anslagen. Vi har ökat anslagen till
            Visit Sweden om vi jämför med den gamla regeringen.
          </note>
          <note>
            Det är inte bara anslaget till Visit Sweden som avgör om vi får
            en stark turistnäring. Väldigt mycket av det här handlar om vilka
            företagsvillkor vi kan skapa för de turistföretag som vi har här
            i Sverige. När man tittar på Travel and Tourism Competitiveness
            Report 2009 från World Economic Forum ser man att Sverige har
            avancerat till sjunde plats när det gäller konkurrenskraft inom
            turistnäringen. Vi ligger rätt bra till ändå, även om jag önskar
            att vi naturligtvis skulle vara allra längst upp.
          </note>
          <note>
            Ja, det är klart att finanskrisen har påverkat människors resvanor.
            Men det spelar roll om vi har några produkter att erbjuda. Jag
            vill nämna sammanhållningspolitiken som ett viktigt instrument,
            där vi jobbar med småföretagen för att få bättre produkter. Om
            man lägger ihop det som satsas på turism och kultur är det närmare
            400 miljoner kronor som går till att utveckla produkterna.
          </note>
          <note>
            Infrastrukturen är en avgörande faktor för att vi ska kunna få
            människor att komma till Sverige. Det är alltifrån utbyggnader
            och reparationer av enskilda vägar till flygförbindelser och tåg.
            Det är klart att med den kraftfulla satsning som regeringen gör
            nu för att ta igen de förlorade åren på infrastrukturen ser vi
            också en förbättring på det området.
          </note>
          <note>
            Sänkningen av arbetsgivaravgiften, både den generella och den
            som vänder sig till unga under 26 år, är en viktig del för att
            förbättra lönsamheten i de här bolagen. SHR beräknar att det blir
            1 miljard lägre kostnader tack vare den sänkning som vi gör för
            ungdomar.
          </note>
          <note>
            Då kan det väl vara en viktig fråga tillbaka till Sven-Erik Österberg:
            Varför vill ni ta bort detta? Det har betytt 1 miljard lägre kostnader
            för turistnäringen. Varför vill ni straffbeskatta ungdomar som
            finns bland annat i den här sektorn och som gör ett fantastiskt
            bra jobb? Den generella sänkningen är också ett bra tillskott
            till turistnäringen.
          </note>
          <note>
            Hela regelförenklingsarbetet är en viktig del för turistföretagen.
            Där vill jag särskilt lyfta fram Eskil Erlandsson, vår jordbruksminister,
            som har gjort mycket för att regelförenkla inom matsektorn. Han
            gör ett mycket bra jobb när det gäller matlandet Sverige. Det
            är kanske en av de kampanjer som har fått mest uppmärksamhet,
            inte bara här hemma i Sverige utan också utomlands.
          </note>
          <note>
            Vi utmanar naturligtvis en del länder som tycker att Sverige
            inte har den positionen eller ska ha den positionen. Men vi ser
            hur samarbetet mellan turistsatsningarna och satsningarna på bättre
            mat, småskalig livsmedelsförädling och så vidare, stärker produkten
            Sverige som turistland.
          </note>
          <note>
            Vi sitter just nu med turistnäringen och jobbar med en masterplan
            fram till 2025. Det är för att vi ska lyfta blicken lite grann
            och titta framåt och se vad vi kan göra ytterligare för att stärka
            turistnäringen. I det stycket kan jag också hålla med Sven-Erik
            Österberg. Allt är naturligtvis inte gjort. Men det är väldigt
            mycket som är gjort.
          </note>
          <note>
            Vi tar oss upp i listan när det gäller förutsättningar för turistföretag
            i Sverige. Det tycker jag är bra.
          </note>
          <note type="speaker">
            Anf. 4 SVEN-ERIK ÖSTERBERG (s):
          </note>
          <note>
            Fru talman! Det är lätt att börja diskutera arbetsmarknadspolitiken.
            Det är inte den vi ska ha en diskussion om, men jag tycker inte
            heller att näringsministern ska komma så lindrigt undan som att
            säga att det är pengar där. Jag tycker att näringsministern ska
            ta med sig det. Jag har pekat på var i budgeten det står. Vad
            vi har kunnat läsa och se om resurser som fanns förut och det
            som regeringen har dragit bort av insatser som gjordes på flera
            områden som Visit Sweden kunde hantera är det nu mindre resurser
            där.
          </note>
          <note>
            Då vill jag att näringsministern tar med sig det till sina medarbetare
            och att de tittar på det. Har jag fel på den punkten vill jag
            att man hör av sig och talar om det så att vi inte bara står med
            ord mot ord. Det är ganska viktigt. Det är en tendens att bara
            säga ifrån att det är mer resurser. Man säger att det är det utan
            att bevisa det. Då vill jag att man pekar på hur det faktiskt
            ser ut.
          </note>
          <note>
            Som vi läser budgeten är det mindre resurser till Visit Sweden.
            Det är ganska avgörande i den här debatten om man satsar mer eller
            om man faktiskt satsar mindre men säger att man satsar mer. Det
            tycker jag är väldigt viktigt om man ska ha någon slags politisk
            hederlighet i det här. Det tycker jag att vi ska reda ut. Där
            vill jag ha ett svar från Näringsdepartementet. Det vill jag att
            Maud Olofsson tar med sig. Vi kommer inte längre att diskutera
            det här och nu som det är.
          </note>
          <note>
            Det är lite svepande ordalag att säga att en allmän satsning
            på infrastruktur kommer att ha en väldigt stor betydelse för turismen
            i sig. Jag tror nog att vägar och sådant har den standard att
            man kan ta sig fram om man ska turista i Sverige. Att det skulle
            bli en våldsam anhopning av nya turister för att man bygger en
            motorväg till eller någonting tror jag inte på.
          </note>
          <note>
            Det är viktigt med infrastruktur. Det tror jag att vi är ganska
            överens om. Men att det är den avgörande insatsen för turismen
            tror jag inte ett dugg på. Det handlar om på vilket sätt det gemensamma,
            samhället, tillsammans med de olika näringsidkarna kan utveckla
            att marknadsföra Sverige utomlands och komma fram till bra koncept.
            Det finns sådant på vissa turistorter. Åre är ett exempel, där
            man nu vidgar säsongen och jobbar mot sommaren. Där har man turistvana.
          </note>
          <note>
            Det finns många embryon till sådana verksamheter runt om i landet
            som behöver lite hjälp, en skjuts att komma i gång. Det har inte
            gått att försörja sig på det inledningsvis. Det blir korta säsonger,
            en kort period. Det behövs kraftfullare tag från olika organisationer.
          </note>
          <note>
            Dessutom tyckte jag det var synd att Maud Olofsson inte var med
            i Kalmar. Jag säger inte att hon skulle vara det, för det finns
            naturligtvis annat att göra också. När jag lyssnar på Maud Olofsson
            här är det förfärliga insatser, förfärligt mycket regeländringar
            och förfärligt mycket förbättringar som har skett på det här området.
          </note>
          <note>
            Så lät det inte när näringsidkarna var där och pekade på vad
            som har sagts förut, vad som inte hade gjorts och vad som borde
            göras på det här området också. Det var en tämligen besviken skara.
            De allianskamrater som fanns där nere hade fullt sjå att försöka
            förklara att så småningom kommer det en rad olika saker på det
            här området. Det är väl snarare så sanningen är. Det har inte
            gjorts speciellt mycket.
          </note>
          <note>
            Till det ligger oron, som jag sade tidigare. Vi har fått ett
            uppsving i turismen. Det går inte att prata bort. Det har en väldig
            betydelse att vi har haft en kronförsvagning som har gjort att
            vissa länder har fått en förstärkning med kanske 3035 procent
            i förhållande till den svenska valutan. Allting blir så mycket
            billigare i Sverige. Det är klart att man då gärna semestrar i
            grannlandet.
          </note>
          <note>
            Det har en betydelse. Det säger branschen själv och är i det
            läget orolig. Man är naturligtvis glad att kronan förstärks, för
            det finns många andra fördelar med det. Men en balans mellan vad
            man får för pengarna i det egna landet och vad man kan få när
            man reser utomlands har betydelse för turismens utveckling.
          </note>
          <note>
            Får vi en utjämning av valutan måste vi vara bättre på andra
            saker så att vi behåller turismen och också ökar turismen. Det
            går inte att prata bort. Det har varit en viktig del. Samtidigt
            vet vi att svenskarna semestrar mer hemma på grund av att det
            är väldigt dyrt att semestra utomlands.
          </note>
          <note type="speaker">
            Anf. 5 BÖRJE VESTLUND (s):
          </note>
          <note>
            Fru talman! Först får jag be om ursäkt. Jag trodde nämligen att
            interpellationsdebatten började kl. 13.30, så jag var lite försenad.
          </note>
          <note>
            Den här debatten har vi haft ett antal gånger med Maud Olofsson
            under den här mandatperioden. Det intressanta är att Maud Olofsson
            säger ungefär samma saker i varje debatt. Man bortser från att
            branschen har synpunkter. Jag vill speciellt lyfta fram frågan
            om forskning.
          </note>
          <note>
            Vi har i dag en jordbrukssektor som sysselsätter en ytterst liten
            del av svenska folket. Det finns närmare 50 professorer inom det
            området.
          </note>
          <note>
            Inom turismsektorn fanns det för ett par år sedan fyra professorer.
            Antalet kan ha ökat sedan dess jag har inte studerat siffrorna
            hela tiden men det är i alla fall bara några få som har studerat
            detta område. Det finns väldigt mycket att titta på, inte minst
            hur man ska få nya turister till Sverige. Det gäller också att
            få fler svenskar att turista i Sverige.
          </note>
          <note>
            Där finns alltså ett ganska stort område att utforska, men Maud
            Olofsson har över huvud taget inga svar utan tycker att allt är
            bra som det är. Visserligen ska man ta fler steg, men man tycker
            inte att det finns något akut behov av det.
          </note>
          <note>
            Jag vill också kommentera en sak till i det här, och det gäller
            infrastrukturen. Det är riktigt att stora delar av turistsektorn
            vill ha bättre infrastruktur, i synnerhet i glest befolkade delar
            av landet, men det säger å andra sidan även alla andra näringar.
            Det är så att säga inget unikt för turistsektorn. Jag tror att
            i det avseendet är vi överens om att vi behöver satsa mer på turistsektorn.
          </note>
          <note>
            Det andra jag vill kommentera, utan att gå in på någon arbetsmarknadspolitisk
            diskussion, är de ganska oroande uppgifter jag har fått som visserligen
            inte har kunnat beläggas i siffror, men som handlar om att många
            hör av sig och säger att de av det ena eller det andra skälet
            inte får behålla jobben när de fyllt 26 år. Då får arbetsgivarna
            nämligen betala högre arbetsgivaravgifter.
          </note>
          <note>
            Var det så Maud Olofsson tänkte sig att man skulle ha det, inte
            minst i besöksnäringen som alltid har sysselsatt väldigt många
            ungdomar? Vi vet att regeringen skänkte ett stort bidrag till
            exempelvis stora multinationella företag som McDonalds i samband
            med att man gjorde detta.
          </note>
          <note>
            Slutligen vill jag också kommentera den regelförenkling som faktiskt
            har varit framgångsrik på livsmedelsområdet. Problemet är bara
            att endast en liten del av detta kommer besöksnäringen till del.
            Vad besöksnäringen får i stället är en ökning av regelbördan som
            regeringen har infört inte minst på socialförsäkringsområdet.
            När jag hade kontakt med SHR senast kunde de inte se att regelbördan
            hade minskat över huvud taget.
          </note>
          <note>
            Runt om i vårt land, fru talman, finns det åtskilliga exempel
            på bra sätt att arbeta med turism, och jag skulle också vilja
            peka på Göteborg som arbetar på ett alldeles utmärkt sätt. Det
            finns fler exempel runt om i vårt land, men problemet är att alla
            man träffar när man åker runt säger så här: Vad gör regeringen
            för oss?
          </note>
          <note>
            Fortfarande är Maud Olofsson svaret skyldig: Vad vill regeringen
            göra för att förbättra för besöksnäringen? På det har vi inte
            fått några svar i den här debatten heller.
          </note>
          <note type="speaker">
            Anf. 6 Näringsminister MAUD OLOFSSON (c):
          </note>
          <note>
            Fru talman! Efter tre år som statsråd har jag lärt mig Socialdemokraternas
            svar på våra interpellationssvar, eller åtminstone på mina svar:
            Ni säger att ni aldrig får några svar. Jag vet inte om det beror
            på hur jag uttrycker mig eller om det ankommer på er vilja att
            förstå och uppfatta, men något är det som inte stämmer.
          </note>
          <note>
            Jag försöker beskriva vad som händer och sker och vad som är
            viktigt. Jag tycker att det är viktigt att säga att det inte bara
            är en enskild satsning på turistnäringen som kommer att avgöra
            dess framtid. Visit Sweden är jätteviktigt och den marknadsföring
            vi gör är viktig, men hela paketet som vi tar fram för att stärka
            företagens villkor är viktigt såväl för turistnäringen som för
            andra näringar.
          </note>
          <note>
            Det är därför regelförenklingsarbetet är så viktigt. Vi har brutit
            den negativa trenden som den förra regeringen hade med ständigt
            mer regelkrångel när vi nu minskar regelbördan med 4 procent.
            Det handlar om alltifrån livsmedel till småföretagens sjukansvar
            och så vidare. Allt detta är ju i syfte att företagen ska få ägna
            sin tid åt det de ska ägna sin tid åt, nämligen att utveckla och
            sälja sina egna produkter.
          </note>
          <note>
            Jag blir dessutom rätt bekymrad när jag hör både Börje Vestlund
            och Sven-Erik Österberg säga att infrastrukturen inte spelar någon
            roll. Välkommen att prata med turistföretagen! Prata med Borgafjäll!
            Prata med Åre! Prata med Kiruna! Prata med många av skärgårdens
            turistföretag! Spelar inte infrastrukturen någon roll?
          </note>
          <note>
            Om vi inte hade haft väl fungerande kommunikationer hade inte
            Visit Sweden kunnat paketera det som handlar om till exempel Kiruna.
            Om vi inte har framkomliga vägar kommer inte människor att vilja
            besöka våra turistmål. Jag möter många turistföretag som säger
            att det inte går att skicka turister på dessa vägar, för de vill
            inte marknadsföra Sverige på det sättet. Därför tycker jag att
            er nonchalanta attityd till behovet av infrastrukturinvesteringar
            är otroligt överraskande.
          </note>
          <note>
            Det är väldigt viktigt att säga att vi har mycket att ta igen
            på det här området. Det fattades 100 miljarder när vi tillträdde.
            Nu betar vi av steg för steg så att vi får bättre och mer framkomliga
            och effektiva infrastruktursatsningar. Det återstår dock massor
            att göra, och det kommer att vara avgörande.
          </note>
          <note>
            Sedan är naturligtvis sänkta kostnader för de här företagen en
            viktig del för att kunna ha en bra service och lönsamhet. Det
            är klart att den sänkning av arbetsgivaravgifterna som vi gör
            för de unga under 26 år är betydelsefull. Det handlar om 1 miljard,
            och det är inte jag som har räknat ut det utan SHR. Kom då ihåg,
            och det här är viktigt för svenska folket som lyssnar till den
            här debatten, att detta vill Socialdemokraterna ta bort. Det tycker
            jag att turistföretagen behöver fundera över: Vill de turistföretag
            som ska växa och ha en bra service ha 1 miljard i ökade kostnader?
            På vilket sätt kommer det att gynna dem om ni inför en straffskatt
            på unga?
          </note>
          <note>
            Jag vill också nämna några saker som är viktiga nu. Matlandet
            Sverige som jag nämnde är en väldigt bra kampanj för att stärka
            produkterna kring mat. Vi har livsmedelsstrategin som handlar
            om att utveckla nya produkter och kombinera mat med upplevelser.
            Vi har satsningen på hållbar turism som innebär ett samarbete
            där vi försöker ta fram ett kvalitetsmärkningssystem som heter
            Naturens bästa. Vi är med och finansierar det, för vi ser att
            det finns en efterfrågan på den typen av produkter.
          </note>
          <note>
            Det finns en mängd sådana saker också inom kulturpolitiken, där
            vi ser att kulturevenemang och kulturaktiviteter är en del av
            attraktionskraften i Sverige. Det pågår alltså en massa saker.
            Jag är bara ledsen över att Socialdemokraterna inte ser allt detta.
          </note>
          <note type="speaker">
            Anf. 7 SVEN-ERIK ÖSTERBERG (s):
          </note>
          <note>
            Fru talman! Jag har noterat en annan sak beträffande den masterplan
            som Maud Olofsson berättar om, nämligen att vad vi erfar och har
            fått information om så deltar inte Näringsdepartementet längre,
            utan näringen driver detta själv. Det kan Maud Olofsson ta med
            sig och kolla upp, och har jag fel där vill jag veta det. Men
            den uppgift jag har fått är att där finns inte Näringsdepartementet
            med längre.
          </note>
          <note>
            Sedan tycker jag att vi kan sluta tjata om det här med arbetsgivaravgifter.
            Maud Olofsson vet mycket väl att vi har föreslagit att helt ta
            bort arbetsgivaravgiften för de unga som är arbetslösa och som
            anställs. Då blir de betydligt billigare än i näringsministerns
            förslag, så det är en falsk marknadsföring som hon ständigt för
            fram.
          </note>
          <note>
            Vi har aldrig sagt att det inte spelar någon roll om det finns
            vägar eller inte. Jag sade att om man bygger och rustar lite fler
            vägar är det väl inte av avgörande betydelse för hur turismen
            utvecklas. Det är klart att det har betydelse om det finns en
            väg eller inte det tror jag att vi är ganska överens om, Maud
            Olofsson, så du behöver inte misstolka medvetet.
          </note>
          <note>
            Vad ni har gjort i er infrastruktursatsning är dock att kräva
            att både landsting och kommuner ska medfinansiera vägar. I den
            mån kommunen är med i turistprojekt däruppe måste de pengarna
            tas därifrån, och nu måste man också lägga pengar på att få en
            väg eftersom staten inte längre orkar finansiera det. Man sprider
            ut medfinansieringen till redan hårt ansatta kommuner och landsting.
            De får vara med och betala vägarna för att de ska få ökad turism,
            som Maud Olofsson säger.
          </note>
          <note>
            Jag tolkar denna hänskjutning till arbetsmarknadspolitik, kommunikationspolitik
            och infrastruktur som att Maud Olofsson egentligen inte har gjort
            just någonting på området, och SHR sade bland annat att man efterlyste
            de krafttag som utlovats tidigare.
          </note>
          <note>
            Det finns en potential. Vi har gjort en särskild besöksnäringsutredning
            där vi har tittat på detta. Det finns möjligheter. Med tämligen
            små insatser kan man få upp besöksnäringen och dess andel av bnp
            så att det blir en viktigare näringsgren. Men då måste man ha
            en vilja, och då måste man prata om turism och insatser och inte
            försöka lägga ut dimridåer genom att prata om arbetsmarknadspolitik
            och kommunikationer. Detta har en viss betydelse, men det är absolut
            inte avgörande för hur det här kommer att utveckla sig.
          </note>
          <note type="speaker">
            Anf. 8 BÖRJE VESTLUND (s):
          </note>
          <note>
            Fru talman! Vi må ha olika uppfattningar i sakfrågor men det
            intressanta med Maud Olofsson, till skillnad från de flesta andra
            statsråden, är att om jag ställer en enkel fråga till Maud Olofsson,
            till exempel vad det är för färg på min kostym, säger Maud Olofsson:
            En kostym kan vara brun, den kan vara blå och den kan vara svart
            jag föredrar nog en blå kostym. Därmed är det ungefär som om hon
            har lämnat ett svar. Så är det i nästan alla debatter man har
            med Maud Olofsson. Hon pratar om allting annat än det man har
            frågat om. Det tycker jag är intressant.
          </note>
          <note>
            Sedan är det naturligt att ett statsråd redovisar sin politik.
          </note>
          <note>
            Låt mig säga om regelförenklingen att vi inte har gjort någon
            analys från Socialdemokraternas sida, jag har bara frågat vad
            företagen anser. De säger att det har blivit lite enklare med
            just livsmedelshanteringen, men vi har fått mycket mer administration
            för till exempel socialförsäkringarna. Det är sanningen.
          </note>
          <note>
            Jag kan inte bedöma det. Man kanske kan göra en mätning på just
            den branschen. Det är möjligt att det ska göras. Det är i alla
            fall de svar jag får.
          </note>
          <note>
            Jag ska också ta upp arbetsgivaravgiften. När jag började i restaurangbranschen
            i slutet av 70-talet var det ett riktigt lågstatusjobb. Man kom
            egentligen in på livsmedelsteknisk linje på vilka betyg man än
            hade. Sedan har det successivt drivits olika projekt. Det har
            varit branschmedverkan, politiken har medverkat och inte minst
            eleverna har medverkat för att höja kvaliteten. Då tycker jag
            att det blir väldigt konstigt att ungdomar som vill satsa på det
            här, som går ut med höga betyg, riskerar att få sluta när de är
            26 år. Så kortsiktiga är tyvärr de här företagen.
          </note>
          <note>
            Jag tycker att det var tråkigt att man inte kunde diskutera branschfrågorna,
            utan att man i stället återigen skulle dra in ungdomar under 26
            år. Vi kan väl inte ha en turistsektor med nästan bara sådana
            som är under 26 år. Det är redan ett problem i branschen i dag
            att man har alltför många unga och alltför få som är äldre, till
            skillnad från många andra branscher.
          </note>
          <note type="speaker">
            Anf. 9 Näringsminister MAUD OLOFSSON (c):
          </note>
          <note>
            Fru talman! Syftet med den här debatten är nog inte att jag ska
            göra Socialdemokraterna nöjda, för det tror jag inte att de någonsin
            kommer att erkänna att de är oavsett hur mycket regeringen gör.
            Jag tror att det är viktigt att säga att det både krävs generella
            åtgärder och specifika turiståtgärder. Det kan vi kanske vara
            överens om.
          </note>
          <note>
            Det jag tycker är lite anmärkningsvärt, som jag noterar i den
            här debatten, är nedgraderingen av infrastrukturens betydelse.
            Det fattades 100 miljarder kronor när vi tillträdde i regeringen
            och det försöker vi ta igen. Om människor ska komma hit till Sverige
            och kunna resa i Sverige är det klart att det måste finnas en
            bra infrastruktur. Det gäller både skötsel och underhåll. Det
            är nya investeringar, men det handlar också om att koppla ihop
            infrastrukturnätet så att det är lätt att ta sig fram.
          </note>
          <note>
            Det behövs också andra generella åtgärder. Sänkta arbetsgivaravgifter,
            både generella och för unga, har haft en stor betydelse för den
            här sektorn. Det är klart att när vi gör våra sänkningar tänker
            vi på hur vi kan gynna sektorer som kan skapa en ökad sysselsättning.
            Det här är en tjänsteintensiv sektor och då är det också viktigt
            att man minskar kostnaden för att anställa.
          </note>
          <note>
            Anledningen till att vi har en gräns på 26 år är att vi har riktat
            den här insatsen till unga. Återigen ska man komma ihåg att finge
            Socialdemokraterna bestämma skulle man ta bort detta, och det
            är en viktig signal till turistföretagen som i dag anställer många
            unga. Jag håller med om att det behövs andra än de som är under
            26 år och därför gör vi också generella arbetsgivaravgiftssänkningar.
          </note>
          <note>
            Jobbskatteavdraget har naturligtvis spelat roll för de här småföretagen,
            för det här är många gånger mikroföretag. Jobbskatteavdraget har
            stor betydelse för en ökad lönsamhet.
          </note>
          <note>
            De riktade åtgärderna som handlar om mat och turism, som handlar
            om kultursatsningar och som handlar om hållbar turism är specifika
            åtgärder som riktas till turistnäringen. Jag upplever att vi har
            ett bra samarbete. Det är alltid så att man kan göra mer. Turistnäringen
            har ju fått ett ökat intresse och vi har också ökat insatserna.
            I det stycket kanske vi kan vara överens om att det är nödvändigt
            och viktigt.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 2008/09:594 om tremånadersregeln i
            jobbgarantin
          </note>
          <note type="speaker">
            Anf. 10 Arbetsmarknadsminister SVEN OTTO LITTORIN (m):
          </note>
          <note>
            Fru talman! Luciano Astudillo har frågat mig om jag är beredd
            att verka för att den så kallade tremånadersregeln i förordningen
            om jobbgaranti för ungdomar avskaffas i syfte att unga arbetslösa
            erbjuds arbetsmarknadsåtgärder på ett så tidigt stadium som möjligt.
          </note>
          <note>
            Forskning har visat att tidiga programplaceringar bör undvikas
            för ungdomar eftersom detta kan leda till inlåsning och lägre
            sökaktivitet. Tidigare erfarenheter visar också att arbetsmarknadspolitiska
            program för ungdomar inledningsvis bör inriktas på att upprätthålla
            sökaktivitet och att ge coachning och vägledning. Jobbgarantin
            för ungdomar är utformad mot bakgrund av just detta. Ungdomar
            ska få ett omfattande stöd, utan de inlåsningseffekter som de
            tidigare ungdomsprogrammen varit förenade med, och fokus ligger
            därför inledningsvis på matchning och coachning. Matchningsinsatserna
            kan efter en inledande period, i normalfallet tre månader, förstärkas
            med insatser som praktik eller kortare utbildning.
          </note>
          <note>
            För att Arbetsförmedlingen ska kunna erbjuda deltagare inom jobbgarantin
            aktiviteter med utgångspunkt i individens behov måste regelverket
            ha en viss flexibilitet. Så som förordningstexten för jobbgarantin
            är utformad finns just den flexibiliteten. Det är alltså i dag
            möjligt att erbjuda praktik och utbildning tidigare.
          </note>
          <note>
            Jag är därför inte beredd att förändra förordningen med avseende
            på vad Luciano Astudillo kallar tremånadersregeln.
          </note>
          <note type="speaker">
            Anf. 11 LUCIANO ASTUDILLO (s):
          </note>
          <note>
            Fru talman! Tack, ministern, för svaret! Jag hade förvisso hoppats
            på att statsrådet för en gångs skull tänkte passa på att förtydliga
            hur regelverket i praktiken fungerar och komma med konstruktiva
            idéer för att åtgärda den problematik som vi ser där ute.
          </note>
          <note>
            Nu är det ju så att vi i snart ett och ett halvt år har haft
            flera debatter där vi från oppositionen har påtalat hur tremånadersregeln
            faktiskt slår ute i verkligheten, hur ungdomar tvingas vänta alldeles
            för länge, där arbetslösheten dras ut alldeles för länge, där
            man inte får en chans till utbildning och praktik. Vi har lyft
            fram konkreta vardagsproblem för unga människor. Vi har lyft fram
            arbetsgivare som säger: Vad konstigt att vi möter en arbetsförmedling
            som faktiskt inte vill hjälpa oss att liksom hjälpa ungdomar in
            på arbetsmarknaden. Det här har vi påtalat flera gånger under
            snart ett och ett halvt år. Littorin har då avfärdat kritiken.
          </note>
          <note>
            Det blev därför lite förvånande i somras när Littorin sade att
            Arbetsförmedlingen helt missförstått regelverket och att det fanns
            en öppning för att ge ungdomar praktik och utbildningsinsatser
            mycket tidigare. Det ledde till en dispyt mellan Arbetsförmedlingen
            å ena sidan och Littorin å den andra. Jag hoppas att ni har rett
            ut den dispyten, för det värsta av allt är ju att ni inte är överens
            om hur regelverket ska tolkas.
          </note>
          <note>
            Nu är vi ju inte ensamma i oppositionen om att påtala att tidiga
            insatser för ungdomar är viktiga. En del av era allianskompisar,
            bland annat Folkpartiet och Centern, vill också ändra på regelverket
            i den riktning som vi pekar på, tidiga insatser. Uppenbarligen
            har alla där ute missuppfattat regelverket förutom Littorin. Annars
            skulle varken Folkpartiet, vi i oppositionen eller Centerpartiet
            ha denna uppfattning. Arbetsförmedlingen gick i taket när Littorin
            inte kunde stå upp för de direktiv han skickat.
          </note>
          <note>
            Jag hade hoppats på att Littorin här skulle rätta till den här
            missuppfattningen och säga att det finns all anledning att rätta
            till de här reglerna och att det nog vore förnuftigt att göra
            något åt dem så att vi faktiskt ser till att ungdomar som behöver
            en tidig insats kan få det och att de som kanske inte behöver
            det kan få den korttidsinsats som är viktig för dem. Är det inte
            förnuftigt att ändå ändra på regelverket så att alla andra utöver
            Arbetsmarknadsdepartementet och Littorin också förstår det?
          </note>
          <note type="speaker">
            Anf. 12 Arbetsmarknadsminister SVEN OTTO LITTORIN (m):
          </note>
          <note>
            Fru talman! If it aint broke, why fix it? Arbetsförmedlingen
            gick redan tidigare i år ut med klarlägganden om hur den här förordningstexten
            skulle tolkas som just lever upp till det som Luciano Astudillo
            efterfrågar, det vill säga att möjligheterna finns att redan från
            första dagen i jobbgarantin för unga sätta in just den typ av
            aktiva åtgärder som Luciano Astudillo efterlyser. Det är lite
            grann att slå in öppna dörrar. Den möjligheten finns, den utnyttjas
            redan i stor utsträckning.
          </note>
          <note>
            Hela våren när jag reste runt och varje vecka träffade arbetsförmedlare
            runt hela landet visade det sig att det i början fanns frågor
            om hur man skulle tolka regelverket. Men eftersom vi fick ett
            tydligt besked från Arbetsförmedlingen centralt hur regelverket
            enligt dem skulle tolkas så var det just på det sättet att man
            utnyttjade det på det sätt som Luciano Astudillo efterlyser. Återigen:
            Det finns alltså möjligheter från första dagen i garantin att
            sätta in individuellt anpassade insatser. Exakt hur de ska se
            ut måste Arbetsförmedlingen i samråd med den enskilda personen
            kunna bedöma, men möjligheterna finns. Därför tycker jag att svaret
            är enkelt; vi behöver inte ändra någon förordning när det fungerar
            i praktiken.
          </note>
          <note type="speaker">
            Anf. 13 LUCIANO ASTUDILLO (s):
          </note>
          <note>
            Fru talman! I grunden tror jag att det handlar om att vi har
            olika syn på hur man löser problemet med arbetslösheten. Vi socialdemokrater
            är tydliga med att vi menar att ungdomar, precis som alla andra,
            är olika, och de har olika behov av stöd. En del har en lång utbildning
            med sig när de blir arbetslösa, och därför behöver de inte någon
            kortare arbetsmarknadsutbildning. Andra behöver lite erfarenhet,
            och de behöver olika praktikplatser för att känna sig för. Andra
            som kanske helt saknar gymnasieutbildning behöver en helt annan
            insats.
          </note>
          <note>
            I praktiken har Littorins jobbgaranti för ungdomar gjort precis
            tvärtom. Alla har behandlats på i stort sett samma sätt. Därför
            har vi under ett och ett halvt år påtalat att det finns många
            därute som hamnar i kläm eftersom regelverket är otydligt.
          </note>
          <note>
            Arbetsförmedlingen har gjort dessa prioriteringar eftersom det
            i grunden saknas resurser, det vill säga att ge de utbildningsinsatser
            som behövs inte minst för alla de ungdomar som inte har en fullständig
            gymnasieutbildning. Det behövs mer av utbildningsinsatser. Det
            är ännu viktigare nu när vi inte kan trycka ut alla på praktik
            eftersom det inte finns så många praktikplatser samtidigt som
            ungdomsarbetslösheten skenar. En av fyra ungdomar är nu arbetslös,
            Sven Otto Littorin. Det är allvarligt.
          </note>
          <note>
            Vi socialdemokrater är övertygade om att investeringar i utbildning
            är en väg framåt för många ungdomar, inte minst för de stora grupper
            som saknar fullständigt gymnasium. Där har vi under lång tid hånats
            i kammaren för att vi vill låsa in människor i Amsåtgärder och
            utbildningsinsatser. I praktiken är det mer än någonsin tidigare
            viktigt att investera i utbildning för att möta den lågkonjunktur
            vi är inne i.
          </note>
          <note>
            Littorin säger att det har varit möjligt, men bara 15 procent
            av de ungdomar som har omfattats av jobbgarantin för ungdomar
            har varit i en aktiv insats fram till nu. Det är bara 15 procent,
            herr arbetsmarknadsminister. Uppenbarligen har det Sven Otto sagt
            här inte efterlevts. Står du här och nu upp för att regelverket
            gör det möjligt för många ungdomar att tidigt få en utbildningsinsats?
            Nu hävdar Sven Otto Littorin att det är så, det vill säga att
            han ser till att det finns tillräckligt med resurser att förverkliga
            ambitionerna så att ungdomarna inte bortprioriteras. I praktiken
            får de vänta mer än hundra dagar för att över huvud taget få en
            chans att möta en arbetsförmedlare för vägledning och stöd.
          </note>
          <note>
            Det har i praktiken varit så för många unga människor. Vi vet
            hur förödande bara en vecka kan vara för en ung person. De vänder
            på dygnet och går och drar. Det måste alltid vara så att aktivitet
            går före passivitet. Förutom att vi ska ha förväntningar på att
            ungdomar gör sitt yttersta för att skaffa ett jobb, ska det också
            finnas ett samhälle som erbjuder möjligheter att förkovra sig,
            utbilda sig vidare och få praktikplatser. Det räcker inte med
            att stå här och prata om det. Jag hoppas att Sven Otto gör något
            åt problemet framöver.
          </note>
          <note type="speaker">
            Anf. 14 Arbetsmarknadsminister SVEN OTTO LITTORIN (m):
          </note>
          <note>
            Fru talman! För en gångs skull håller jag faktiskt med Luciano
            Astudillo. Aktivitet är absolut att föredra framför passivitet.
            Utbildning i det här läget, när det är svalare på arbetsmarknaden,
            är absolut bättre än att låta bli.
          </note>
          <note>
            Just av det skäl Luciano Astudillo också pratade om, nämligen
            att alla ungdomar är olika, måste det finns både en flexibilitet
            och en möjlighet för Arbetsförmedlingen att göra en bedömning
            från person till person hur den bästa mixen av insatser ska kombineras
            ihop för att så snabbt som möjligt hjälpa ungdomar tillbaka till
            arbetsmarknaden.
          </note>
          <note>
            Sedan var det frågan om att det saknas resurser. Där håller jag
            inte med Luciano Astudillo. Det kom 4 miljarder extra i decemberpaketet,
            och det kommer 4 miljarder extra i budgeten som presenteras om
            någon vecka. Vi har ökat ramanslaget för Arbetsförmedlingen för
            coacher, arbetsförmedlare och annat. Vi kommer att ha 250 000
            personer i aktiva arbetsmarknadspolitiska åtgärder år 2011 när
            det peakar. Det är knappt 5 procentenheter av arbetskraften. Det
            har nog aldrig varit så många svenskar som har erbjudits en aktiv
            arbetsmarknadspolitik som just nu. Arbetslinjen stavas aktiv arbetsmarknadspolitik
            när det är kris. Så är det med det.
          </note>
          <note>
            Det som vi gemensamt kan vara bekymrade över eller oroliga över,
            om man så vill, låt mig vara ärlig med det är naturligtvis det
            vi hörde på Ekot i morse, nämligen kvaliteten i de insatser som
            kommer att genomföras i takt med att volymerna växer. Det är något
            som vi naturligtvis måste följa oerhört noga eftersom det är fråga
            om en snabb utbyggnad.
          </note>
          <note>
            Det vi normalt brukar höra i alla de kommentarer till det vi
            presenterar är för lite och för sent. Det är den Östrosska papegojrepliken.
            Just i det här fallet är det egentligen precis tvärtom. Det är
            så mycket att vi gemensamt borde fundera över och se till att
            kvaliteten kan upprätthållas, som de har rätt att förvänta sig
            av oss.
          </note>
          <note>
            Vi har också presenterat investeringar och utbildningar. Det
            är fråga om 30 000 nya utbildningsplatser högskola, komvux, yrkesvux
            och olika typer av utbildningar. De syftar till att hjälpa bland
            annat enskilda personer som nu saknar utbildning. Inom ramen för
            folkhögskolan ger vi möjligheter för dem som befinner sig i långtidsarbetslöshet
            att läsa in sin gymnasie- eller grundskoleexamen. Det är en bra
            investering. Jag har pratat mycket med en partikollega till Luciano
            Astudillo, kommunalrådet i Norrköping, Lasse Stjernkvist, som
            jag känner och respekterar mycket, om just detta. Det gäller i
            första hand personer som finns i jobb- och utvecklingsgarantin
            och som saknar färdiga betyg. Det är en bra idé om vi i det här
            läget kan hjälpa till och se till att de har möjlighet att via
            komvux eller via folkhögskolorna komplettera och läsa in betyg.
          </note>
          <note>
            Finns det mer att göra? Ja, det gör det säkert. Det är väl bara
            att konstatera att i ett läge där återigen nio av tio länder i
            världen befinner sig i recession och i ekonomisk tillbakagång
            är ingen av oss trollkarlar. Vi kan inte trolla tillbaka kunderna
            så snabbt som vi skulle vilja, men vi kan arbeta med omställningsförmågan
            hos de enskilda medborgarna. Jag håller med Luciano Astudillo
            att utbildning är viktigt, ett bra instrument. Det är bra att
            passa på nu.
          </note>
          <note>
            För några år sedan hade vi flera debatter. De handlade om att
            vi skar ned på utbildningar. Historiskt sett är det precis vad
            socialdemokratiska regeringar alltid har gjort. I högkonjunktur
            drar man ned, och i lågkonjunktur går man upp. Det finns ett konjunkturellt
            inslag i volymerna. I grund och botten är det fråga om enskilda
            människor som behöver hjälp för att ta sig tillbaka till arbetsmarknaden.
            Den hjälpen ska vi erbjuda dem.
          </note>
          <note type="speaker">
            Anf. 15 LUCIANO ASTUDILLO (s):
          </note>
          <note>
            Fru talman! Det är alldeles uppenbart att det inte finns någon
            ambition från statsrådet att ta ett ansvar för den politik som
            har lagt grunden för jobbgarantin. Ett år innan valet ska man
            prata bort de direktiv man skickade ut till arbetsförmedlingarna.
            Där framgick hur det ska se ut. Det har fungerat så i praktiken.
            Nu, ett år innan valet, driver till och med allianskompisarna
            på för en förändring i regelverket. Littorin säger att det alltid
            har varit så, trots att allianskompisarna, Arbetsförmedlingen
            och oppositionen har påtalat att det finns en brist i verkligheten.
          </note>
          <note>
            När det gäller de kraftfulla insatserna på utbildning och i arbetsmarknadspolitiken
            går det inte att prata bort den verkligheten heller. I dag, 2009,
            mitt i krisen, på väg in i en massarbetslöshet, finns färre i
            arbetsmarknadsutbildningar, färre i komvux, färre i praktik och
            i andra typer av insatser. Det finns färre anställda på arbetsförmedlingar
            som kan hjälpa till att få människor tillbaka till arbetslivet.
            Det är en verklighet där ute också. Det är positivt att rätta
            till och återställa en del, men fortfarande är det så att den
            regering som gick till val 2006 med att fixa jobben har i dag
            2009, mitt i massarbetslösheten, gjort färre investeringar för
            att hjälpa människor tillbaka till arbetsmarknaden. Det är allvarligt.
            Det är det som kommer att prövas om ett år.
          </note>
          <note>
            Vi ser just ungdomsarbetslösheten som kanske en av de viktigaste
            framtidsutmaningarna. Vi har själva inte räckt till på området.
            Därför har vi utvecklat en del idéer och tankar om hur vi kan
            möta ungdomar och bättre stötta inte minst dem som saknar grundläggande
            utbildning. Vi har gjort det själva och tillsammans med våra samarbetspartier
            Miljöpartiet och Vänsterpartiet. Den här regeringen kommer att
            prövas på vad den levererar på området.
          </note>
          <note type="speaker">
            Anf. 16 Arbetsmarknadsminister SVEN OTTO LITTORIN (m):
          </note>
          <note>
            Fru talman! Om vi skalar bort lite av den kanske något högstämda
            retoriken är vi inte så långt ifrån varandra, om man ska vara
            ärlig. Det är klart att vi alla kan enas om att arbetslöshet i
            största allmänhet är oerhört allvarligt, och för ungdomar är det
            oerhört besvärligt när man inte har en möjlighet att komma in.
            Vi skulle ju alla vilja att arbetslösheten är så låg som möjligt.
            Det finns ingen anledning att betvivla Luciano Astudillos ambitioner
            i den delen.
          </note>
          <note>
            Sedan diskuterar vi hur vi ska få till det på olika sätt och
            vis, och då är jag tillbaka till att när vi har recession i nio
            av tio länder i världen kan ingen av oss trolla fram de jobb som
            vi skulle vilja ha fram. Det vi kan göra är att se till att vi
            återställer förtroendet för det finansiella systemet, att vi har
            ett blodomlopp så att de mindre företagen vågar expandera och
            anställa, att vi har ordning och reda i statens finanser och att
            vi kan möta de personer som nu tvingas lämna arbetsmarknaden eller
            kommer ut som nya.
          </note>
          <note>
            Jag vill påminna om att det är fler sysselsatta ungdomar just
            i detta nu än det var när vi tog över från er i högkonjunktur
            år 2006. Men det som har hänt är naturligtvis att stora ungdomskullar
            har kommit ut.
          </note>
          <note>
            Vi har sett att sysselsättningen har ökat, men samtidigt har
            arbetslösheten ökat för att underlaget har blivit större.
          </note>
          <note>
            Hur ska vi då få in dessa ungdomar? När det inte finns kunder
            och företagen inte vågar anställa måste vi jobba, och där är vi
            nog egentligen överens. Vi måste arbeta med utbildning, vi måste
            arbeta med en arbetsförmedling som aktiverar och vi måste försöka
            se till att hantera också dem som var arbetslösa redan när vi
            gick in i krisen och som i många fall saknar grundskoleexamen
            eller saknar gymnasieexamen.
          </note>
          <note>
            Om det är vi egentligen inte så oense. Däremot vet jag att det
            ligger i sakens natur att Luciano Astudillo alltid ska säga att
            vi inte bryr oss, att vi inte lyssnar, att det alltid ska vara
            mer och alltid ska vara bättre. Så är det med opposition, och
            så får det vara.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellationerna 2008/09:571, 583 och 584 om de
            arbetssökandes möjligheter till utbildning
          </note>
          <note type="speaker">
            Anf. 17 Arbetsmarknadsminister SVEN OTTO LITTORIN (m):
          </note>
          <note>
            Fru talman! Monica Green och Sven-Erik Österberg har ställt ett
            antal frågor till mig som alla tar upp en sak, nämligen möjligheten
            för arbetslösa att få utbildning.
          </note>
          <note>
            Regeringen har sedan den tillträdde konsekvent arbetat för att
            minska utanförskapet och för att fler människor ska komma i arbete.
            Viktiga insatsområden för detta arbete är utbildnings- respektive
            arbetsmarknadspolitiken. Inom dessa områden har stora satsningar
            och viktiga reformer genomförts under mandatperioden. Särskilda
            konjunkturbetingade insatser görs nu som ett svar på den globala
            kris vi gått igenom och den stigande arbetslöshet vi nu ser. Regeringen
            avser bland annat att förstärka coachningsverksamheten, arbetspraktiken
            samt möjligheterna till praktisk kompetensutveckling.
          </note>
          <note>
            Ungdomar har varit och är en viktig grupp i detta arbete. Regeringen
            har vidtagit en rad åtgärder för att minska ungdomsarbetslösheten
            och underlätta för unga personer att komma i arbete. Dessa åtgärder
            har jag redogjort för i flera andra interpellationsdebatter här
            i riksdagen.
          </note>
          <note>
            När det gäller att mildra effekten av ökad arbetslöshet har det
            offentliga utbildningssystemet en mycket viktig roll. Människor
            ska kunna förnya och fördjupa sina kunskaper så att de står bättre
            rustade på arbetsmarknaden. Det offentliga utbildningssystemet
            har redan tidigare tillförts ytterligare resurser, och i den kommande
            budgetpropositionen för 2010 presenteras en omfattande utbildningssatsning.
          </note>
          <note>
            Regeringen avser också att införa fler insatser inom jobbgarantin
            för ungdomar. Nya insatser inom jobbgarantin inkluderar den nya
            aktiveringsåtgärden Lyft, stöd till start av näringsverksamhet
            och arbetslivsinriktad rehabilitering. Regeringen kommer också
            att ge deltagare i jobbgarantin möjlighet att kombinera svenska
            för invandrare (sfi) på deltid med andra aktiviteter inom jobbgarantin.
            Ungdomar kommer också att kunna ta del av en förstärkt matchningsverksamhet
            med personliga coacher tidigt i en arbetslöshetsperiod.
          </note>
          <note>
            Som ett komplement till den utbildning som erbjuds inom jobbgarantin
            för ungdomar i dag avser regeringen också att införa en extra
            studiemotiverande insats för arbetslösa ungdomar som inte avslutat
            sin grundskole- eller gymnasieutbildning. Detta sker i form av
            en särskild satsning på folkhögskolorna.
          </note>
          <note>
            Sammantaget visar dessa åtgärder och regeringens övriga insatser
            under den gångna mandatperioden tydligt att regeringen noggrant
            följer utvecklingen på arbetsmarknaden och aktivt satsar på strategiska
            insatser för att på såväl kort som lång sikt minska och motverka
            arbetslösheten och utanförskapet.
          </note>
          <note type="speaker">
            Anf. 18 MONICA GREEN (s):
          </note>
          <note>
            Fru talman! Tack för svaret, som innehåller: Ja, vi ska följa
            utvecklingen, och vi har gjort allt för att minska utanförskapet
            och minska arbetslösheten. Det säger Sven Otto Littorin.
          </note>
          <note>
            På varje punkt har Sven Otto Littorin misslyckats totalt. Inget
            jobb har skapats av den nuvarande regeringen. Den nuvarande regeringen
            påstod att man hade en jobbpolitik, men det finns inget jobb som
            har skapats tack vare den politik som ni bedriver.
          </note>
          <note>
            Det tillkom visserligen nya jobb under 2006 det har vi talat
            om tidigare och även 2007. Det var den högkonjunktur som Göran
            Persson talade om i valrörelsen, och han blev så häcklad av er
            borgare för att han talade om att jobben skulle komma. När jobben
            kom trodde ni, med era skygglappar, att det var er förtjänst.
          </note>
          <note>
            Nu vet vi bättre: Inte ett enda jobb har det lett till. Ni har
            misslyckats på varenda punkt.
          </note>
          <note>
            Samtidigt ökade ni på er misslyckade politik genom att dra ned
            på alla arbetsmarknadsutbildningar, sabba a-kassan, dra ned på
            möjligheten för ungdomar att skaffa sig praktik eller annat.
          </note>
          <note>
            Bara i Skövde har ungdomsarbetslösheten ökat med 133,9 procent
            från förra året. Till det kommer ett mörkertal för de ungdomar
            som inte ens anmäler sig till Arbetsförmedlingen de tror inte
            att Arbetsförmedlingen kan göra någonting för de vet att Arbetsförmedlingen
            har alldeles för mycket att göra.
          </note>
          <note>
            Med den här politiken, eller avsaknaden av politik, börjar ni
            nu vakna upp bakom era skygglappar och säga: Oj då, det fungerade
            visst inte med att sänka skatten och piska de arbetslösa med lägre
            ersättning det kom visst inte fler jobb; det blev bara färre.
          </note>
          <note>
            Ni har bit för bit släpats till att återigen införa arbetsmarknadspolitik,
            arbetsmarknadsåtgärder och utbildningar. Ni har ju varit emot
            allt detta ni kallar det Amstrams, och därför vill ni inte införa
            sådant. Men ni har bit för bit fått inse att de här ungdomarna
            måste ha någonting att göra.
          </note>
          <note>
            Vi vet ju, Sven Otto Littorin, att om ungdomar inte har någon
            vettig sysselsättning, någon utbildning, någon praktik eller något
            jobb gör de andra saker som inte är bra för samhället. Vi kan
            se tendenser till detta nu i Sverige, det som vi trodde bara skulle
            hända i Frankrike, när ungdomar känner ett utanförskap, har en
            känsla av att inte tillhöra samhället och känner att ingen ställer
            upp på dem. Det här är en väldigt oroande utveckling, som den
            borgerliga politiken leder till. Det blir ökade klyftor, och man
            vänder ungdomarna ryggen.
          </note>
          <note>
            Trots det säger Littorin: Vi följer utvecklingen noga, och vi
            ska göra mer om så behövs. Ja, sent ska syndaren vakna. Det är
            valår nästa år, och då är det klart att man måste rätta till sina
            siffror lite. Man ska gömma undan ungdomarna nu Sven Otto Littorin
            talade själv i sitt förra inlägg om att det kanske inte blir så
            bra kvalitet när man nu kastar in åtgärder i panik.
          </note>
          <note>
            Dessa ungdomar är en förlorad generation på grund av den borgerliga
            regeringen. Det är ingen bra start för dessa ungdomar. Vi måste
            nu göra allt för att rätta till det här igen. Ge dem chansen till
            jobb, utbildning och praktik!
          </note>
          <note type="speaker">
            Anf. 19 SVEN-ERIK ÖSTERBERG (s):
          </note>
          <note>
            Fru talman! Jag tackar arbetsmarknadsministern för svaret. Bakgrunden
            till mina interpellationer är den bekymmersamma utveckling vi
            ser i landet just nu.
          </note>
          <note>
            Det är lätt att dra sig till minnes retoriken i valrörelsen.
            Det stora utanförskapet skulle minskas med rätt åtgärder. Här
            skulle det inte vara något Amstrams utan riktiga åtgärder där
            människor kom ut i riktiga jobb. Det skulle vara slut med att
            tricksa med statistik och gömma sig bakom meningslösa åtgärder.
            Det var så argumentationen gick.
          </note>
          <note>
            När vi sammanfattar tre år med en moderatledd regering och använder
            den definition som Moderaterna och alliansen själva använde i
            valrörelsen 2006 kan vi se att utanförskapet har ökat med 150
            000 personer. Det är fler som står utanför nu än när vi hade den
            hätska debatten i valrörelsen om att Sverige stod på ruinens brant
            för att så många inte deltog i arbetslivet. Det var så det lät.
          </note>
          <note>
            Vi ser att arbetslösheten i genomsnitt ökar snabbare i Sverige
            än i övriga Europa. Den svenska ungdomsarbetslösheten spränger
            30-procentsgränsen enligt Eurostats statistik. Tittar vi på det
            senaste året har antalet sysselsatta minskat med 150 000, och
            100 000 fler är arbetslösa. Antalet anställda inom kommunerna
            har minskat med 50 000.
          </note>
          <note>
            I sin senaste budget drar regeringen själv slutsatsen att en
            av tre som förlorar jobbet blir permanent utslagen. Den bedömningen
            gör också Konjunkturinstitutet. Med en arbetslöshet som närmar
            sig 500 000 personer 2010 om vi ska tro prognoserna är det stora
            grupper som riskerar att hamna i ett permanent utanförskap. Det
            var det här politiken skulle ändra på, men detta har skett under
            de senaste åren.
          </note>
          <note>
            Vi vet vilka det är som har svårast att få jobb. Det är ungdomar
            under 25 år. Det är svårt om man inte har yrkesutbildning och
            ännu svårare om man inte har gått färdigt gymnasiet. Är man dessutom
            utrikesfödd är det svårare ändå. Har man funktionshinder är det
            ännu svårare. Är man äldre, arbetslös och inte har många år kvar
            till pensionen är det svårt att komma tillbaka till jobb. Vi vet
            hur riskgrupperna ser ut.
          </note>
          <note>
            Vi har haft många diskussioner med arbetsmarknadsministern om
            detta. Jag minns så väl i början av mandatperioden när ni drastiskt
            drog ned på arbetsmarknadsåtgärderna och framför allt på utbildningsinsatserna.
            Då sade arbetsmarknadsministern: Nu ska vi inte gå i skolan; nu
            ska vi jobba.
          </note>
          <note>
            Det är lätt att säga så i en högkonjunktur. Samtidigt ser vi
            att den kader som kommer hade behövt ha dessa resurser i gång.
            Nu försöker man skotta igen hålen av de stora neddragningarna
            en av tre utbildningsplatser är borta och komvuxplatserna har
            gått från 140 000 till 100 000 genom att lägga tillbaka 10 000
            platser och retoriskt kalla det för en historiskt stor satsning
            på komvux trots att det fortfarande är 30 000 platser färre än
            det var i brinnande högkonjunktur 2006. Jag undrar om Sven Otto
            Littorin fortfarande tycker att det var fel med komvux.
          </note>
          <note>
            Det här gör att det är bekymmersamt när man tittar framåt. Vi
            ska inte glömma det Svenskt Näringsliv sade om neddragningarna
            i de riktade yrkesutbildningarna. Urban Bäckströms kommentar var
            att man missade 80 000 rekryteringar till näringslivet för att
            det inte fanns rätt yrkesutbildningar. Det hade varit bra att
            ha de jobben nu. Lite högre fallhöjd hade inte varit fel, Littorin.
          </note>
          <note type="speaker">
            Anf. 20 TINA ACKETOFT (fp):
          </note>
          <note>
            Fru talman! Trots att Sven-Erik Österberg har en ganska nyanserad
            bild av verkligheten kul att någon av interpellanterna har det
            tål det att upprepas att när Allians för Sverige tog över regeringsmakten
            hösten 2006 det känns länge sedan men har gått oerhört snabbt
            lämnade den socialdemokratiska regeringen 100 000 ungdomar i arbetslöshet
            och åtgärder efter sig. Det var under den högkonjunktur som Monica
            Green nyss lyfte fram. Man måste komma ihåg vad som fanns i bagaget.
          </note>
          <note>
            Samtidigt måste vi från regeringen och alliansen vara självkritiska
            och medge att ungdomsarbetslösheten var hög under 2007 och 2008
            också. Det ger en ledtråd om att detta är ett strukturellt problem
            såväl som ett konjunkturellt. Då kanske man ska ta ned tonen lite
            när man diskuterar och försöka föra, som statsrådet gör, en nyanserad
            debatt.
          </note>
          <note>
            OECD gjorde 2008 en genomgång av situationen för unga på arbetsmarknaden
            i Sverige och av orsakerna till den höga ungdomsarbetslösheten.
            Att arbetslösheten i Sverige har varit fyra gånger högre för unga
            jämfört med hela befolkningen beror enligt OECD och flera andra
            på att det finns ett problem i det svenska utbildningssystemet
            och i arbetsmarknadens funktionssätt. Det måste vi ta till oss.
          </note>
          <note>
            Unga som väljer yrkesutbildningar har inte fått tillräckliga
            kvalifikationer för att direkt kunna gå ut och arbeta och vara
            produktiva. Tillsammans med ganska höga minimilöner, betraktat
            i ett genomsnitt, gör det att arbetsgivarna är tveksamma till
            att anställa med de arbetsmarknadsregler vi har.
          </note>
          <note>
            Det är intressant att Monica Green i sin interpellation skriver:
            Den enskilt viktigaste orsaken till att ungdomar inte får jobb
            är bristande utbildning. Där är vi överens. LO:s vice ordförande
            säger att Sverige har satsat för lite på yrkesutbildning och arbetspraktik
            och framhåller Danmark och Tyskland som lysande exempel. Den delen
            har man alltså tagit till sig.
          </note>
          <note>
            Som folkpartist är det lätt att stämma in i detta. Alliansregeringen
            har gjort en stor satsning på utbildningsväsendet inte bara för
            att tillföra nya platser utan för att lägga om hela synsättet.
            Jag förstår inte hur man kan kalla sig arbetarparti och samtidigt
            totalt och alltid nedvärdera den praktiska kompetensen. Det har
            vi lagt om nu, vilket gläder mig mycket.
          </note>
          <note>
            Baserat på OECD:s rapport och annan forskning presenterade Folkpartiet
            häromveckan en rapport med nya förslag för att bekämpa ungdomsarbetslösheten.
            Jag ser fram emot en diskussion med arbetsmarknadsministern där
            vi bland annat tittar på hur man ska kunna komplettera det gymnasiala
            lärlingssystemet som nu byggs upp med en möjlighet att utanför
            gymnasieprogram införa lärlingssystem där man har en speciell
            anställningsform med lärlingslöner.
          </note>
          <note>
            Vi säger också att unga ska ha rätt till jobbsökarstöd från första
            dag. Det är något som jag hoppas att vi gemensamt kan arbeta för.
          </note>
          <note>
            Det som vi kanske inte direkt vill ha våra fingrar i men som
            jag hoppas att vi kan föra en konstruktiv diskussion om inom alla
            partier, även inom alliansgruppen, är att arbetsmarknadens parter
            måste verka för större lönespridning. Vi kan inte säga något om
            det, men vi behöver inte vara negativa till det.
          </note>
          <note>
            Dessutom tror jag att det är viktigt att vi tillsammans tittar
            på hur parterna ska kunna styra och leda en modernisering, till
            exempel genom ett nytt huvudavtal, för att förbättra regelverket
            vid uppsägningar.
          </note>
          <note>
            Jag vet att alla stenar måste vändas på i detta arbete. Jag är
            övertygad om att arbetsmarknadsministern också ser detta.
          </note>
          <note type="speaker">
            Anf. 21 CARL B HAMILTON (fp):
          </note>
          <note>
            Fru talman! Sven-Erik Österberg luras med statistiken. Det är
            beklämmande. Han citerar Thomas Östros, och möjligen litar han
            för mycket på honom, som påstår att Sverige halkat efter med arbetslösheten
            och att arbetslösheten i Sverige är högre än i Europa.
          </note>
          <note>
            Arbetslösheten i Sverige är enligt de senaste uppgifterna 9,2
            procent, i euroländerna 9,5. Varför jämför jag med euroländerna?
            Jo, för att det är länder som är mer lika Sverige än en del andra
            länder i Europa som står utanför euron. Ska man göra en relevant
            jämförelse ska man göra den med euroländerna. Man kan i och för
            sig lägga till Danmark och Norge också. Det var det första.
          </note>
          <note>
            Det andra är att Sven-Erik Österberg säger att ungdomsarbetslösheten
            är 30 procent. Vi kommer till statistikdefinitionen i nästa interpellation,
            så jag ska inte göra det nu.
          </note>
          <note>
            Enligt AKU var den riktiga siffran i juli 20,7. Skillnaden är
            nästan tio procentenheter, Sven-Erik Österberg.
          </note>
          <note>
            Båda uppgifterna fanns med i DN:s debattartikel i går med Mona
            Sahlin, som är ordförande för det socialdemokratiska partiet,
            och Thomas Östros, som är partiets ekonomisk-politiska talesman.
            Två av de främsta företrädarna, och nu gruppledaren, kolporterar
            falska, felaktiga och vilseledande uppgifter om situationen på
            svensk arbetsmarknad.
          </note>
          <note>
            Hur ska vi någonsin komma till rätta med situationen på svensk
            arbetsmarknad om vi startar med felaktiga uppgifter, Sven-Erik
            Österberg?
          </note>
          <note>
            Monica Green sade att vi har en förlorad generation när det gäller
            utbildning. Den här regeringen har inte suttit en generation.
            Generationen är förlorad genom ert arbete eller brist på arbete.
            Det är framför allt utbildningssystemet flumskolan som gör att
            unga människor inte får jobb till de löner som betalas i Sverige.
            Om man är utbildad eller outbildad i flumskolan är det klart att
            man inte har den produktivitet som krävs för normala ingångslöner
            i Sverige. Den stora katastrofen på lång sikt är att vi har en
            underklass av outbildade personer som kommer från flumskolan och
            har väldigt svårt att få jobb på den svenska arbetsmarknaden.
          </note>
          <note>
            Skulden för det har Socialdemokraterna med sitt undermåliga skolsystem
            som man har vägrat att reformera. Det är en lisa att vi i dag
            har en regering som har tagit sig an skolsystemet, lärarutbildningen
            och nu också rektorsutbildningen.
          </note>
          <note>
            Sven-Erik Österberg och Monica Green var inne på samma tema,
            det vill säga fler i utanförskap. De avstod från att nämna att
            världen har gått igenom en kris och att vi fortfarande är mitt
            uppe i den. Den senaste tolvmånadersperioden är exportbortfallet
            ungefär en fjärdedel. En fjärdedel av svensk export har fallit
            bort. Det får naturligtvis vissa konsekvenser.
          </note>
          <note>
            Industriproduktionen i Sverige har sjunkit med 21 procentenheter,
            i EU-länderna med 16. Det är klart att vi har drabbats mer än
            andra länder. Vi är ett litet, mycket exportberoende land. Vi
            kommer alltid att drabbas mer än andra i sådana här situationer
            i framtiden. Vi drabbas också därför att vi har en industriproduktion
            som är mer inriktad på investeringsvaror och kapitalvaror som
            är det första man kan backa från hos kunderna.
          </note>
          <note>
            Det var märkligt att höra en beskrivning av Sveriges ekonomiska
            situation i dag som lyckades undvika att tala om att vi befinner
            oss i en av de värsta kriserna under de senaste hundra åren.
          </note>
          <note type="speaker">
            Anf. 22 Arbetsmarknadsminister SVEN OTTO LITTORIN (m):
          </note>
          <note>
            Fru talman! Jag ska börja där Carl B Hamilton slutade. Precis
            samma sak slog mig. Det var som om Sven-Erik Österberg och Monica
            Green befann sig i en bubbla och inte hade noterat den internationella
            finanskrisens härjningar på svensk arbetsmarknad och vad det har
            lett till. Mer än hälften av ekonomin går på export, nio av tio
            länder i världen befinner sig i recession.
          </note>
          <note>
            Jag har under våren besökt varslade, jag har besökt företag som
            har sagt upp, jag har besökt fackklubbar lokalt och jag har besökt
            arbetsförmedlingar. På Volvo i Arvika berättade man om negativ
            orderingång vecka efter vecka. På ett litet företag i Mellannorrland
            berättade man att banken höll på att säga upp deras krediter det
            var tidigt i våras. På Peab i Uppsala berättade man att de inte
            fick sitt byggnadskreditiv förlängt, trots att de hade både köpare
            och hyresgäster till kåkarna.
          </note>
          <note>
            Med all respekt, men även om Sven-Erik Österberg hade varit arbetsmarknadsminister
            eller någon annan minister hade denna situation uppstått, och
            förmodligen varit värre.
          </note>
          <note>
            Vi har att försöka hantera att det är på det här sättet. Det
            blir lite märkligt när man konsekvent hör att allt är så hemskt.
            Monica Green har ett standardanförande som går ut på att allt
            är vårt fel och att allt går åt pepparn. Det får hon naturligtvis
            säga, men det blir inte mer sant för att hon upprepar det varje
            gång.
          </note>
          <note>
            En annan utgångspunkt i diskussionen som faktiskt är frågeställningen
            i interpellationerna är hur det ser ut med ungdomsarbetslösheten,
            vad vi kan göra åt den och vad vi avser att göra.
          </note>
          <note>
            Man kan ju göra som tidigare i debatten och ställa sig frågan:
            Varför har vi hög ungdomsarbetslöshet och varför har den under
            decennier varit högre i Sverige än i andra jämförbara länder?
          </note>
          <note>
            Det finns ett antal förklaringar som utkristalliserar sig i statistiken
            och i forskningen. En handlar om att utbildningssystemets koppling
            till arbetsmarknaden har varit alldeles för svag under många år.
            Det handlar om praktik, lärlingsplatser och den sortens instrument
            som ju är avsedda att minska avståndet mellan utbildningssystemet
            och arbetsmarknaden.
          </note>
          <note>
            Jag är, precis som mina meddebattörer, oerhört glad för de insatser
            som just nu görs inom utbildningssystemet. Jag tror att det är
            precis vad som behövs för att skapa möjlighet för fler ungdomar
            att ta sig in med rätt kompetens. Vi har gymnasiereformen och
            yrkeshögskolan, för att bara nämna några. Jag tror att det är
            strukturellt riktigt.
          </note>
          <note>
            Jag är också väldigt glad för de signaler vi fick i somras när
            IF Metall signalerade för nödvändigheten och möjligheten att återuppta
            diskussionen om lärlingsavtal och liknande. Det tycker jag är
            mycket välkommet. Jag skulle applådera om man lyckades komma vidare
            med det. Jag tror att det är helt rätt.
          </note>
          <note>
            Varför är det rätt?
          </note>
          <note>
            Vi hade en ledtråd tidigare i debatten, nämligen höga ingångslöner.
            Vi vill naturligtvis inte påverka lönebildningen i Sverige, absolut
            inte. Det faktum att vi internationellt sett har ganska höga ingångslöner
            har vi försökt kompensera genom att halvera arbetsgivaravgiften
            för ungdomar så att kostnaden för att anställa ungdomar totalt
            sett blir lite lägre än den var tidigare.
          </note>
          <note>
            Det är för mig en gåta att Socialdemokraterna vill göra det dubbelt
            så dyrt att anställa ungdomar. Det är för mig en gåta i det här
            läget.
          </note>
          <note>
            Sven-Erik Österberg säger: Vi vill ju i stället slopa arbetsgivaravgifterna
            för de långtidsarbetslösa.
          </note>
          <note>
            Välkommen till nystartsjobben. Det är jättebra att ni ansluter
            er till det.
          </note>
          <note>
            Ni höjer arbetsgivaravgifterna med 20 miljarder och kompenserar
            det genom att sänka med ett par hundra miljoner. Hur många nya
            jobb blir det?
          </note>
          <note type="speaker">
            Anf. 23 MONICA GREEN (s):
          </note>
          <note>
            Fru talman! Först måste man fråga: Gällde era vallöften enbart
            i högkonjunktur? Hörde jag er säga på gator och torg att bara
            om det går bra för Sverige kommer vi att fixa jobben? Var det
            vad ni sade? Jag hörde aldrig det. Det är möjligt att ni skrev
            finstilt i någon valpamflett att bara i högkonjunktur kommer vi
            att se till att det blir fler jobb i landet.
          </note>
          <note>
            I så fall kan ni tala om att det bara gällde i högkonjunktur.
            Ni kanske skulle ha varit tydligare till väljarna också och sagt
            att det bara är om det går bra för Sverige som ni kan fixa jobben,
            inte i lågkonjunktur.
          </note>
          <note>
            Jag har inte påstått att ni kan rå för att det har blivit kris
            och lågkonjunktur definitivt inte. Men jag påstår att ni har förvärrat
            den eftersom ni har sabbat a-kassan och därmed också infört en
            otrygghetschock hos svenskarna som gjorde att konsumtionen stannade
            av totalt under våren. Det kan hända att den börjar igen. Man
            kan ju inte vänta hur länge som helst med inköp.
          </note>
          <note>
            Ni införde en otrygghetschock. Människor var oroliga över att
            ha förlorat sina jobb och man väntade med att göra sina inköp.
            Det förvärrade lågkonjunkturen.
          </note>
          <note>
            Ni tog bort byggstödet för nya bostäder. Det förvärrade lågkonjunkturen.
            Ni tog bort utbildningsmöjligheter. Det förvärrade lågkonjunkturen.
            På punkt efter punkt har ni förvärrat lågkonjunkturen.
          </note>
          <note>
            Ni har, som sagt, inte sagt till väljarna att ni skulle fixa
            jobb bara om det gick bra för Sverige. Ni trodde kanske i er enfald
            att det bara skulle gå bättre och bättre. Ni kanske inte kände
            till att det blir lågkonjunkturer efter högkonjunkturer och att
            man måste spara i ladorna för att använda i lågkonjunktur. Det
            är bra för er med det uppvaknandet.
          </note>
          <note>
            Jag hörde kommentaren: Inte den tonen, Monica Green. Du låter
            lite för arg.
          </note>
          <note>
            Det fick mig att tänka på Jönssonligan och Dynamit-Harry: Inte
            den tonen. Så får man inte tala till mig.
          </note>
          <note>
            Det lät lite buttert: Vi vill inte höra sanningen. Vi vill hellre
            ha skygglappar och tro att vi har gjort något bra för Sverige.
          </note>
          <note>
            Nu vet svenska folket att ni inte har gjort det.
          </note>
          <note>
            Vi använder oss av statistik från Arbetsförmedlingen och SCB.
            Vi jämför oss med jämförbara länder. Vi har alltid haft lägre
            arbetslöshet än Finland. Nu har vi inte det längre. Nu har Finland
            lägre arbetslöshet än vi.
          </note>
          <note>
            Vi är exportberoende ja. Men om vi jämför oss med andra länder
            som också är exportberoende har det blivit sämre för Sverige,
            bland annat på grund av den otrygghetschock som ni har infört.
          </note>
          <note>
            Jag ska återkomma till ungdomarna. Det är klart att vi vill ha
            utbildningsmöjligheter, praktik och arbetsmarknadsutbildningar
            och på olika sätt se till att vi matchar så att utbildningarna
            ligger närmare näringslivet än vad de har gjort tidigare. Där
            kan vi göra mycket mer, och jag tror att Sven Otto Littorin också
            har tittat på om man skulle kunna göra det.
          </note>
          <note>
            Vi ser inte ned på praktiska yrkesutbildningar definitivt inte.
            Men jag kan upplysa församlingen om att det är bra för dem som
            går yrkesutbildningar om de kan räkna, om de kan läsa och om de
            kan språk, för i dagens Sverige måste man kunna allt detta för
            att kunna vara en bra yrkesarbetare. Det har vi sett när vi i
            vår jobbkommission har varit ute och besökt industrier i Skaraborg.
            Electrolux och andra företag har sagt att de behöver ungdomar
            som kan läsa, räkna och skriva. De måste själva kunna räkna ut
            saker och ting. Alla ungdomar behöver en bra och stabil grund
            att stå på. Vi ser alltså upp till praktiska utbildningar, men
            det måste vara utbildningar värda namnet.
          </note>
          <note type="speaker">
            Anf. 24 SVEN-ERIK ÖSTERBERG (s):
          </note>
          <note>
            Fru talman! Först skulle jag vilja säga till Carl B Hamilton
            att jag inte sade att vi hade den högsta arbetslösheten. Jag sade
            att den ökar mer i Sverige än i andra länder. Jag tycker att Carl
            B Hamilton ska skaffa en hörapparat om han inte hör vad jag säger,
            för jag är noga med vad jag säger. Han kan också titta i protokollet.
            Jag vill inte bli beskylld för sådant som jag inte har sagt här.
            Det kan man kräva med tanke på dem som sitter och lyssnar på vad
            man faktiskt säger i frågan.
          </note>
          <note>
            Carl B Hamilton verkar förhäxad av vad som har hänt under den
            förra mandatperioden. Det är han så förstummad av så att han inte
            har några förslag om vad man ska göra under den här mandatperioden
            för att komma till rätta med detta. Han sätter sig ned med armarna
            i kors och väntar på att Björklunds skolreform ska lösa problemet,
            och det tar väl 1015 år om det nu är rätt metod.
          </note>
          <note>
            Det är nu som man måste agera. Det är nu som man ska hitta på
            någonting. Man kan inte skylla på finanskrisen. Jag vet mycket
            väl att det är en finanskris. Jag lever i samma värld som ni,
            och jag läser tidningar och kan både läsa och se på tv, så jag
            vet faktiskt vad som händer.
          </note>
          <note>
            Det är ungefär som när man intervjuade kommunalrådet uppe i Arvika
            när det var översvämning där. Han sade: Skyll inte på mig. Jag
            rår inte för att det har regnat 200 millimeter på ett dygn, så
            vad ska jag göra? Vattnet kom, jag är inte skyldig, så skyll inte
            på mig.
          </note>
          <note>
            Det är ungefär så ni säger i finanskrisen. Ni säger: Skyll inte
            på oss. Att människor är arbetslösa rår inte vi för. Vi kan inte
            göra någonting.
          </note>
          <note>
            Om jag vore arbetsmarknadsminister som Littorin skulle jag faktiskt
            ha gjort någonting. Det är nu som ni måste göra något. Jag har
            inte sagt att det är ert fel att många har blivit arbetslösa på
            grund av finanskrisen. Men det är ni som är i regeringen, och
            det är ni som ska ta hand om detta. Eller accepterar ni att arbetslösheten
            ser ut så här? Är Carl B Hamilton nöjd med att den är 20 procent?
            Är det en lagom nivå på ungdomsarbetslösheten i stället för 30
            procent, om man nu ska hålla på och tricksa med statistiken? Är
            ni nöjda med det och tycker att det är okej?
          </note>
          <note>
            Ägna er åt att se till att skaffa jobb åt ungdomarna i stället
            för att hålla på och bortförklara med statistik. Jag tycker att
            debatten är ganska ynklig på det sättet.
          </note>
          <note>
            När det handlar om vad vi behöver nu i lågkonjunkturen kan jag
            säga följande. Jag reste på precis samma ställen som Sven Otto
            Littorin, och ibland korsade vi varandras vägar. Då sade företagen,
            de som är underleverantörer till bilindustrin: Vi skulle vilja
            ha utbildningsinsatser så att vi slipper sparka grabbarna och
            tjejerna nu. När det börjar säljas bilar igen förr eller senare
            behövs delar på en gång, och då har vi inte någon personal. Varför
            får vi inte resurser? Varför kan inte staten hjälpa till för att
            se till att vi kan behålla dem och utbilda dem nu så att de har
            en bättre kompetenssituation än de hade tidigare? Då kan vi vara
            effektivare och leverera.
          </note>
          <note>
            Nu är vi snart där. Det är klart att det vänder för bilindustrin
            förr eller senare. Vi kan spekulera om hur länge det dröjer. Men
            vi vet att det kommer att vända och att det kommer att bli efterfrågan.
            Då ska industrin i gång igen, och då har man inte tagit vara på
            tillfället i lågkonjunkturen för att utbilda.
          </note>
          <note>
            Det viktigaste som händer nu är att man kan klara matchningen
            när konjunkturen vänder. Vi vet att alla jobb som har förlorats
            inte kommer tillbaka. Vi vet att det är en yrkesförändring, från
            industri till tjänstesektor. Där måste samhället kunna klara av
            att leverera och utbilda före detta industriarbetare så att de
            kan gå in i tjänstesektorn i olika delar i den yrkesförändring
            som sker i samhället. Det är samhällets sak att se till att man
            klarar av det. Annars kan vi hamna i en situation där vi har efterfrågan
            på arbetskraft, men de som är lediga passar inte in. Då är vi
            tillbaka till det som Urban Bäckström pekade på förut. Då missar
            man rekryteringar, missar tillväxt och missar möjligheter att
            ta order utomlands för att man inte har varit alert i fråga om
            detta.
          </note>
          <note>
            Hur man än läser statistiken kan man konstatera att vi har färre
            utbildningsplatser nu än vad vi hade i högkonjunktur 2006, och
            då är vi i bästa fall i botten på en lågkonjunktur och ska börja
            klättra uppåt. Då borde vi ligga i topp och se till att det finns
            utbildningsplatser.
          </note>
          <note>
            I statistiken pekar man på att det finns så många i detta. Ja,
            när det gäller utvecklingsgarantin har Littorin låst in människor
            i en kartong och säger att de inte är passiva utan aktiva. Bara
            det prasslar lite grann inne i kartongen så tycker Littorin att
            de är aktiva. Sanningen är att de allra flesta, i fråga om garantin
            för ungdomar, inte har någon aktivitet alls. Det är 15 procent
            som har aktivitet i ungdomsgarantin. Resten är passiva. Det är
            sanningen. Det har ni också gömt i statistiken och låtsas som
            om de är aktiva, med det händer ingenting där.
          </note>
          <note type="speaker">
            Anf. 25 TINA ACKETOFT (fp):
          </note>
          <note>
            Fru talman! Jag vet att ni ska ha statistikdebatten efteråt,
            men den tänker jag inte anmäla mig till. Jag tycker ändå att man
            måste veta vad man pratar om när man pratar om någonting.
          </note>
          <note>
            Arbetslösheten för unga mellan 15 och 24 år var den 1 juli 20,7
            procent. Det är en ökning, det är helt rätt, jämfört med förra
            året då arbetslösheten var 16,5 procent. Det är fakta, det är
            statistik, det är siffror. Men då måste man faktiskt veta att
            detta är andelen av alla ungdomar, inte bara de som finns på arbetsmarknaden.
            Om man räknar alla ungdomar som inte samtidigt pluggar var alltså
            den verkliga arbetslösheten 7 procent. Det är det som vi talar
            om. Det är 7 procent för mycket. Men vi pratar alltså inte om
            att var fjärde ung människa, 30 procent eller något liknande är
            arbetslösa. De är faktiskt studerande eller i andra åtgärder.
            Man måste alltså vara lite varsam med statistik. Som vi alla vet
            finns det flera olika sorters lögner och statistik.
          </note>
          <note>
            Jag är inte det minsta förvånad över att arbetsmarknadsministern,
            Carl B Hamilton och jag är helt överens om att det viktigaste
            som vi har gjort under denna period är att se till att, precis
            som Monica Green säger, det viktigaste för ungdomarna är att de
            kan läsa, skriva och räkna. Det kunde de inte tidigare. Hur skulle
            det då kunna vara så att var fjärde ung människa inte klarar av
            gymnasiebehörigheten? Det är det skolsystem som Monica Green stod
            och talade sig varm för. Det är ett skolsystem som släppte igenom
            ungdomarna under alla årskurserna så att de sedan gick ut utan
            att kunna läsa, skriva och räkna. Dessutom fick de inte, om de
            var mer praktiskt begåvade än lagda åt filosofi eller historia,
            en möjlighet att tillägna sig de praktiska kompetenserna heller.
          </note>
          <note>
            Detta är det utbildningssystem som Socialdemokraterna har värnat
            så länge, och det är det som vi tillsammans har gått bort ifrån.
            Detta tillsammans med att vi vill titta på hela arbetsmarknadens
            struktur gör att vi även i en lågkonjunktur faktiskt fortfarande
            klarar oss hyfsat bra, men det finns mer att göra. Jag kan lova
            att det finns mycket mer som vi håller på att göra. Men det absolut
            viktigaste är att se till att ungarna får lära sig läsa, skriva
            och räkna och göra det som de är allra duktigast på och det som
            de brinner för.
          </note>
          <note type="speaker">
            Anf. 26 CARL B HAMILTON (fp):
          </note>
          <note>
            Fru talman! För att driva debatten framåt ska jag ställa en mycket
            explicit fråga till Sven-Erik Österberg. Kan Sven-Erik Österberg
            och hans parti tänka sig en ny anställningsform för lärlingar
            som medger lärlingslön? Hur ställer sig Socialdemokraterna till
            detta förslag som också IF Metall och andra har uttryckt sig positivt
            om?
          </note>
          <note>
            Jag tycker att Sven-Erik Österberg föll ur sin normala lugna
            natur när han försökte bagatellisera sitt misstag att säga 30
            procent när den korrekta siffran är 20. Jag tror att vi kan vara
            överens om att man ska använda sig av korrekta siffror och inte
            försöka blanda bort korten i sådana diskussioner. Men jag tycker
            faktiskt att det är ganska beklämmande att Socialdemokraternas
            gruppledare kan ställa upp i en kammardebatt och komma med sådana
            stora felaktigheter i det statistiska underlaget.
          </note>
          <note>
            Jag tvivlade i och för sig inte på att Sven-Erik Österberg hade
            uppfattat att det fanns en finanskris och att han läser tidningar,
            ser på tv, hör på radio och så vidare.
          </note>
          <note>
            Det som jag, arbetsmarknadsministern och Tina Acketoft lagt märke
            till är att det inte finns någon kontakt mellan input av kunskap
            och output av tal om ungdomsarbetslösheten. Det verkar vara en
            total blockering i förmågan att ta hand om informationen om att
            det finns en finanskris och att sedan få ut något slags slutsats
            av denna input av information. Att den kopplingen inte verkar
            finnas är väldigt uppseendeväckande, i alla fall för mig som både
            läser tidningar och tänker på hur ungdomar i framtiden ska kunna
            få jobb.
          </note>
          <note type="speaker">
            Anf. 27 BÖRJE VESTLUND (s):
          </note>
          <note>
            Fru talman! Det här blir nästan en déjà vu-upplevelse. Det är
            väldigt mycket som i slutet av förra mandatperioden när vi skulle
            diskutera det här med utanförskap det är ungefär samma sak nu.
            Det vill jag återkomma till. Därför begärde jag ordet.
          </note>
          <note>
            Normalt brukar jag inte delta i arbetsmarknadspolitiska debatter,
            men just i det här fallet måste jag säga att det känns väldigt
            konstigt. Här står man och säger: Vi har infört den åtgärden,
            den åtgärden och den åtgärden. Men jag kan konstatera att de där
            åtgärderna kallas, som tidigare sagts i debatten, för Amstrams.
            Det var ju det man kallade åtgärderna för. Man skyfflade undan
            arbetslösheten och sade att människorna i fråga fanns någon annanstans.
          </note>
          <note>
            Nästan exakt samma åtgärder naturligtvis med andra benämningar,
            för annars skulle det bli för uppenbart har den här regeringen
            gång efter gång efter gång infört. Man kan gå igenom åtgärd efter
            åtgärd. Själv kommer jag aldrig ihåg bokstavskombinationer och
            allt sådant. Men den minnesgode kommer kanske ihåg exakt vad de
            kallades för. Jag tycker att det här är väldigt underligt.
          </note>
          <note>
            Det finns också en annan sak som jag tycker är underlig. Jag
            tänker på när vi diskuterar statistik. Jag kommer särskilt ihåg
            ett tillfälle i förra valrörelsen när jag blev fullständigt utskälld
            och utskrattad därför att jag försvarade att det kanske inte var
            så rimligt att de som gick i skola, de studerande, inte räknades
            in i ungdomsarbetslöshetsstatistiken. Jag blev, som sagt, fullständigt
            utskrattad. Nu har jag noterat att man anför precis det jag i
            den debatt då jag blev utskrattad av ungmoderater anförde om att
            det inte kan vara rimligt. Jag tycker att regeringens svar är
            väldigt svagt.
          </note>
          <note>
            Ännu mer målande blir det när andra representanter för allianspartierna
            går upp i talarstolen och säger: Det beror kanske på de höga ingångslönerna,
            på flumskolan etcetera. Det talas om allt annat utom det faktum
            att väldigt många ungdomar går arbetslösa. Det kan vara fråga
            om 20 procent, men det kan också vara 25 procent.
          </note>
          <note>
            Oaktat hur många det är och oaktat vem som har rätt i denna diskussion
            det får väl utredas i nästa debatt är det katastrof för dem som
            drabbas. Det jag blir ganska upprörd över är att man inte kan
            få svar om vilka konkreta saker vi faktiskt kan göra, om hur vi
            kan minska de här talen.
          </note>
          <note>
            Förra mandatperioden sade man: Vi ska inte ha Amsjobb. Vi ska
            ha riktiga jobb. Men de där riktiga jobben har ju inte riktigt
            kommit som man tänkt sig. Också jag inser att det nu är lågkonjunktur.
            Men när ni som nu sitter i regeringen gick till val var det som
            att en lågkonjunktur aldrig skulle inträffa.
          </note>
          <note>
            Jag har fler déjà vu-upplevelser från förra valrörelsen. Till
            exempel lyssnade jag på ett anförande av Kjell-Olof Feldt. Han
            sade: Det finns ingen mandatperiod som innehåller bara en högkonjunktur
            och ingen som innehåller bara en lågkonjunktur. Alla mandatperioder
            innehåller minst en lågkonjunktur och en högkonjunktur.
          </note>
          <note>
            Sammanfattningsvis tycker jag att det här är intressant. Det
            är återigen precis samma debatt, men vi står i en annan ringhalva
            i sammanhanget. Då måste man ställa sig frågan: Är det verkligen
            så att allt i den socialdemokratiska arbetsmarknadspolitiken var
            så förkastligt som ni förra gången påstod, eller är det så att
            ni har insett att mycket av det vi gjorde var bra? Nu gör ni inte
            det. Jag håller gärna med mina meddebattörer om att allt inte
            var riktigt.
          </note>
          <note>
            Slutligen kan jag bara säga att jag har sett många kollektivavtal
            på LO-sidan. Förvånansvärt många har med just lärlingslöner i
            sina lönetariffer.
          </note>
          <note type="speaker">
            Anf. 28 Arbetsmarknadsminister SVEN OTTO LITTORIN (m):
          </note>
          <note>
            Fru talman! På fyra minuter ska jag försöka hantera detta.
          </note>
          <note>
            Börje Vestlund talade på slutet om déjà vu och om att vi nu står
            på motsatta sidan i debatten. Jag håller inte riktigt med om det,
            men jag håller med om att det är samma typ av diskussion som förs
            en gång till.
          </note>
          <note>
            Jag har aldrig, såvitt jag vet, använt mig av uttrycket Amstrams.
            Det som är den stora skillnaden här är, skulle jag vilja säga,
            det som handlar om tajmning. Det som var vår stora invändning
            tidigare var att Socialdemokraterna i brinnande högkonjunktur
            förtidspensionerade bort 140 personer varje dag under sina tolv
            år, 19942006, och sade till dem: Ni behövs inte på arbetsmarknaden.
            Er struntar vi i. Det tyckte inte vi var en bra idé. Det kan vi
            nog egentligen vara överens om.
          </note>
          <note>
            Vidare fanns det väldigt många olika typer av aktiveringsåtgärder
            i arbetsmarknadspolitiken återigen mitt i brinnande högkonjunktur,
            till exempel 2006. Att sommaren 2006 subventionera sommarjobb
            när det tuffade på som tåget var att kasta pengarna i sjön. Mycket
            handlar alltså om tajmning.
          </note>
          <note>
            Däremot kan vi nog vara rätt överens om att det naturligen är
            så att aktiveringsåtgärder och en aktiv arbetsmarknadspolitik
            är bra när det är lågkonjunktur och dåliga tider. Sedan kan vi
            hålla på och gnabbas om exakt hur det ska se ut, om när åtgärderna
            ska sättas in, om innehåll och om bevakning av kvalitet och sådant.
            Att det, som Luciano Astudillo tidigare här sade, är mycket bättre
            med aktiva insatser än med passiva insatser är vi nog i grunden
            rätt överens om.
          </note>
          <note>
            Sven-Erik Österberg ställde i sitt inlägg den förlösande frågan
            och den fråga som jag tycker att vi alla ska fundera på: Är vi
            nöjda? Svaret på den frågan är: Nej, det är klart att vi inte
            är nöjda. Ingen kan vara nöjd så länge vi har en arbetslöshet,
            och ingen kan vara nöjd så länge den ökar. Om det tror jag inte
            att någon ska tveka.
          </note>
          <note>
            Då gäller det att fundera dels över vad man kan göra, dels över
            vad utgångsläget är. Monica Green sade att vi borde ha samlat
            i ladorna. Ja, det är precis det vi har gjort. Utanförskapet minskade
            ju med 180 000 personer under våra två första år, så det är klart
            att det betydde att en mängd människor gick från utanförskap,
            från att vara mottagare av olika typer av hjälp och stöd, till
            att i stället bli skattebetalare. Det är en av de viktigaste orsakerna
            till att vi gick in i lågkonjunkturen och krisen med 185 miljarder
            i budgetöverskott. Det har vi stor nytta av nu när vi går in i
            sämre tider.
          </note>
          <note>
            Otrygghetschock pratade Monica Green också om. Jag vet inte inom
            parentes sagt om Monica Green såg nyheten häromdagen om att Ica
            i augusti sålde för över 5 procent mer än man gjorde i augusti
            förra året. Då var det ju inte kris. Nu är det kris. Trots det
            konsumerar man uppenbarligen mer, framför allt mat, än för ett
            år sedan. Lite nyansering tror jag skulle behövas i den debatten.
          </note>
          <note>
            Monica Green sade även en annan intressant sak, och där har hon
            helt rätt: Inte ett enda jobb har skapats av regeringen. Nej,
            det är helt rätt. Det är inte regeringen som skapar jobb, utan
            det är enskilda företag där ute som gör det. För att de ska ha
            möjligheter att skapa arbetstillfällen behövs det kunder; så enkelt
            är det. Man behöver inte vara nationalekonom för att förstå att
            det självklart inte blir några jobb om det inte finns kunder.
          </note>
          <note>
            Jag återkommer till Volvo i Arvika. När de säger till mig att
            deras avbokningar i november och december förra året var fler
            än deras nyorder blir det självfallet inte mycket jobb. Jag vet
            inte om Monica Green vill köpa dumprar för att hålla uppe efterfrågan
            hos Volvo i Arvika. Jag varken kan eller vill det dessutom räcker
            det inte. Då är det klart att saker och ting måste hända i den
            internationella konjunkturen. Därav följer att vi måste se till
            att med gemensamma krafter lösa en hel del problem i krisens spår.
          </note>
          <note>
            Slutligen, för att återigen svara på interpellationsfrågorna
            egentligen är det ju därför vi är här: Vad gör vi då? Ja, det
            handlar om 4 miljarder extra i december, 4 miljarder extra i budgeten
            som nu kommer samt 54 000 extra platser i utbildningssystemet
            och när det gäller aktiva arbetsmarknadspolitiska insatser. Vi
            kommer att ha närmare 5 procent av arbetskraften i aktiva arbetsmarknadspolitiska
            insatser år 2011. Det är en ökning med upp till 250 000 personer.
            Det är alltså kraftfulla insatser. De skaffar inte tillbaka kunderna
            men gör att människor har möjlighet att komma tillbaka när konjunkturen
            vänder.
          </note>
          <note type="speaker">
            Anf. 29 MONICA GREEN (s):
          </note>
          <note>
            Fru talman! Alla åtgärder som Littorin på slutet räknade upp
            är sådant som de bit för bit släpats till och som de har varit
            emot. De tog ju bort det, för det var Amstrams och skit. Även
            om Littorin nu påstår att han inte använt ordet Amstrams brukar
            han använda sig av andra ord och tala om djävla skitår och sådant
            för att slippa ta ansvar.
          </note>
          <note>
            Ni drog ned allt detta. Ni får nu bit för bit lägga tillbaka,
            fastän inte i den omfattning som behövs. Nu blir det också panikåtgärder
            som ni får ta till bara för att ni har dragit ned så drastiskt
            och det inte finns arbetsförmedlare, utbildare och de människor
            som kan ta hand om de arbetslösa. Det ska nu snabbt byggas upp
            en organisation igen. Då blir det kanske inte av den bästa kvaliteten,
            som Littorin själv har varit inne på.
          </note>
          <note>
            Littorin sade: Vi måste ha kunder. Ja, det är klart att man måste
            ha kunder. Det är därför det är så oansvarigt av den här regeringen
            att sabba a-kassan. Regeringen införde en otrygghetschock som
            gjorde att svenskarna slutade att handla under våren. De köpte
            det allra nödvändigaste. Sedan har vi ändå klarat konsumtionen
            under sommaren. Det beror bland annat på att människor har varit
            hemma under sommaren men också på att turister kommit från Norge,
            Danmark och så vidare, och det är ju bra.
          </note>
          <note>
            Någon gång kommer köpkraften att komma tillbaka, eftersom människor
            inte kan vänta hur länge som helst med att handla. Men det var
            ni som införde otrygghetschocken och som har ansvar för det. Ni
            har ökat på lågkonjunkturen. När jag sade att man ska samla i
            ladorna i högkonjunktur, som det var när ni tog över, menade jag
            att ni inte tog det ansvaret. Ni sänkte skatterna med 85 miljarder.
            Ni tänker fortsätta att göra det och låna till sänkta skatter
            i stället för att ta ansvar och ge människor möjligheter till
            utbildning, praktik och att hitta ett nytt jobb. Det är oansvarigt,
            Littorin.
          </note>
          <note type="speaker">
            Anf. 30 SVEN-ERIK ÖSTERBERG (s):
          </note>
          <note>
            Fru talman! Det jag vill säga på slutet av debatten ligger nära
            det Monica Green säger här. Man ser hur regeringens politik successivt
            har ändrats. Det började med att skattesänkningar skulle lösa
            problemet. Det var där det fanns. En försämrad a-kassa, att göra
            svårare att komma in i den och en högre egenavgift skulle pressa
            ut dem som hellre gick på a-kassa än jobbade. Det var taktiken.
          </note>
          <note>
            Det visade sig att det inte fungerade i lågkonjunktur. Handen
            på hjärtat, Sven Otto Littorin, är det väl ganska få som hellre
            väljer a-kassa om de i stället har chansen att jobba. Det tror
            jag att vi kan vara ärliga att säga. Det är mycket struntprat
            som har figurerat om detta.
          </note>
          <note>
            Ni måste ändra politiken, gå in med de riktade insatserna och
            gå egentligen tillbaka till traditionell arbetsmarknadspolitik.
            Problemet är att få det att komma i gång. Utbildningsinsatser
            kommer att komma i gång väldigt sent. Det ska byggas upp, det
            ska skaffas lärare, och det ska ordnas. Det betyder att det tar
            tid.
          </note>
          <note>
            Sven Otto Littorin satsade i stället på coachning mitt i en brinnande
            lågkonjunktur. För att gå till en senare debatt här i dag är det
            ungefär som att skicka ut bärplockare fastän det inte finns blåbär.
            Det spelar ingen roll hur många man har. Man får ändå inte tag
            i några bär. Det är likadant med coachning. Finns det inte några
            jobb att coacha till får man heller inte ut några människor i
            jobb.
          </note>
          <note>
            Det vore bättre att satsa på utbildningsinsatser så att de kan
            rusta på Volvo i Arvika så att tjejerna och gubbarna där är i
            gång när man börjar köpa dumprar igen. Nu är de spridda för vinden.
            Sedan får de svårt att få tag på personal som klarar av jobbet.
            Det är den verkligheten de står inför.
          </note>
          <note>
            För vår del tittar vi väldigt mycket på detta. Det behövs framför
            allt ett kompetenslyft rakt över. Vi diskuterar hos oss också
            kompetensförsäkring som ett led i linje med a-kassan och Försäkringskassan.
            Man ska också under arbetslivet ha möjlighet att vidareutbilda
            sig, gå vidare och byta jobb. Personlig utveckling är också ett
            led i detta.
          </note>
          <note>
            Det handlar om nationell validering, att ta vara på de kunskaper
            människor har och sätta in dem i utbildningssystemet så att de
            kommer in på rätt plats och snabbt kommer ut i jobb igen. Det
            finns en rad sådana insatser som man borde göra i detta läge för
            att förbättra, förfina och se till att de är snabbare ute på arbetsmarknaden
            och på så sätt medverka till en positiv bnp-utveckling.
          </note>
          <note type="speaker">
            Anf. 31 BÖRJE VESTLUND (s):
          </note>
          <note>
            Fru talman! Egentligen ska man inte stå här och mästra ministrarna,
            men i det här fallet måste jag göra det. Läs statistiken från
            andra lågkonjunkturer. Det sista svenskarna gör, och jag kan bara
            utgå från det, är att inte fortsätta att kosta på sig den där
            lilla extra matbiten på helgen och sådana saker. Det är nog sannolikt
            därför det ser ut som det gör. Men man avstår från att köpa en
            ny tv-apparat eller en ny soffa. Det är ganska normalt just i
            inledningen av en lågkonjunktur som i värsta fall kan bli väldigt
            djup. Det är ingenting som är konstigt. Det borde arbetsmarknadsministern
            redan ha vetat.
          </note>
          <note>
            Det finns två saker i debatten som är väldigt tydliga. Det visar
            återigen att det är en regering som säger att man har ambitioner.
            Problemet är att man sätter in åtgärder väldigt sent. När det
            började gå utför för framför allt industrin sade vi att vi måste
            få människor att utbilda sig så att de kan arbeta vidare när högkonjunkturen
            kommer. Då sade ni att vi var slösaktiga, att vi inte visste vad
            vi pratade och att vi inte kunde de här frågorna, och ni gjorde
            praktiskt taget ingenting. Sedan kom ni några månader efteråt
            och föreslog ungefär det vi hade sagt lite tidigare.
          </note>
          <note>
            Det är detta som jag tycker är intressant i debatten, inte minst
            när det gäller ungdomar. Ni vinnlägger er om att betona att ni
            har sänkt arbetsgivaravgifter för ungdomar. Men det gäller alla
            ungdomar. Det innebär inte att fler arbetslösa ungdomar får jobb.
            Det har vi ingen statistik på. Det är förmodligen så att ni bara
            har sänkt skatten för några få företag som normalt sett anställer
            många ungdomar. Det tycker jag är en oansvarig politik.
          </note>
          <note>
            Att i stället ge ett direkt stöd till de arbetslösa ungdomarna
            hade förmodligen haft mycket större effekt på arbetslösheten.
            Det visar all tillgänglig forskning.
          </note>
          <note type="speaker">
            Anf. 32 Arbetsmarknadsminister SVEN OTTO LITTORIN (m):
          </note>
          <note>
            Fru talman! Sven-Erik Österberg anklagar regeringen för att ha
            ändrat sin politik. Man kan konstatera att verkligheten har förändrats.
            Vad vore det om man inte hade möjlighet att ompröva, testa och
            pröva nytt om verkligheten förändras? Det skulle vara en väldigt
            dum idé.
          </note>
          <note>
            Sedan vill jag till Börje Vestlund och också andra säga att Socialdemokraterna
            i alla tider har ökat antalet utbildningsplatser och de aktiva
            arbetsmarknadspolitiska insatserna i lågkonjunktur för att sedan
            dra ned i högkonjunktur. Det stora systemskiftet i arbetsmarknadspolitiken
            kom under förra mandatperioden. Ni drog upp de olika insatserna
            samtidigt som det var brinnande högkonjunktur. Det var problemet.
            Det tycker jag vi egentligen kan lämna därhän.
          </note>
          <note>
            Monica Green och andra talar om att konsumtionen stryps. Man
            ska komma ihåg att 97 procent av svenska folket har fått mer än
            1 000 kronor per månad i sänkt skatt i de tre inkomstskattereformer
            som har gjorts. Det är klart att det betyder oerhört mycket för
            konsumtionsutrymmet för alla dem som har jobb i Sverige. Det hjälper
            naturligtvis också till att dämpa krisens verkningar i den svenska
            ekonomin.
          </note>
          <note>
            Jag ska bara nämna en sak till. Sven-Erik Österberg talar om
            coacher och grejer och säger att det inte finns några jobb att
            förmedla till. Det är inte riktigt sant. Det första kvartalet
            i år anmäldes 145 000 nya lediga platser på Arbetsförmedlingen.
            Det är lika många som första kvartalet 2003, 2004 respektive 2005
            när det inte var lågkonjunktur och kris. Det finns visst jobb
            därute. Men Sven-Erik har naturligtvis rätt i att utbildning är
            en bra metod. Det är därför vi också satsar på det för att rätt
            person ska hitta rätt plats liksom en välfungerande arbetsförmedling
            och en hel del andra saker.
          </note>
          <note>
            Slutligen vill jag säga två ord om de politiska fantomsmärtorna
            i svensk politik. Svenskt Näringsliv, Företagarna och andra tror
            att förändrade turordningsregler i LAS ska hjälpa till med ungdomsarbetslösheten.
            Monica Green och Sven-Erik Österberg tror att a-kassan ska göra
            det. Men snälla nån, ni vill ju bara fördela eländet och tala
            om hur eländet ska hanteras! Ingen talar om var de nya jobben
            ska komma, var ersättningsindustrin ska komma och vad som ska
            komma efter krisen. Men det får vi ta i en annan debatt.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 2008/09:579 om illojal konkurrens
            och lönedumpning
          </note>
          <note type="speaker">
            Anf. 33 Arbetsmarknadsminister SVEN OTTO LITTORIN (m):
          </note>
          <note>
            Fru talman! Lars Johansson har frågat mig dels vilka initiativ
            jag avser att ta för att hindra utländska företags illojala konkurrens
            och lönedumpning i Sverige, dels vilka initiativ jag kommer att
            ta under det svenska ordförandeskapet för att alla länder ska
            respektera fyramånadersregeln.
          </note>
          <note>
            Den andra frågan, och även stora delar av den bakgrund som ges
            till båda frågorna, rör huvudsakligen socialförsäkringsområdet
            och faller egentligen utanför mitt ansvarsområde. När det gäller
            frågan om illojal konkurrens och lönedumpning vill jag ändå säga
            några ord från mer principiella utgångspunkter.
          </note>
          <note>
            I Sverige har vi som bekant ett system där stora delar av villkoren
            för de anställda regleras i kollektivavtal. Själva grunden för
            den svenska arbetsmarknadsmodellen bygger på att statlig inblandning
            ska undvikas. Det är arbetsmarknadens parter som ansvarar för
            att reglera villkoren och även utöva tillsyn över att villkoren
            tillämpas i praktiken.
          </note>
          <note>
            Särskilt viktigt är parternas ansvar när det gäller lön eftersom
            vi inte har någon minimilönelagstiftning i Sverige. Att parterna
            ansvarar för lönebildningen är kanske den enskilt viktigaste ingrediensen
            i vad vi brukar kalla den svenska modellen.
          </note>
          <note>
            När det gäller arbetstagare som tillfälligt arbetar i Sverige,
            det vill säga den situation som interpellationen rör, ska enligt
            utstationeringslagen vissa grundläggande arbets- och anställningsvillkor
            i den svenska lagstiftningen tillämpas. Det rör sig om bestämmelser
            i semesterlagen, arbetstidslagstiftningen, arbetsmiljölagen och
            diskrimineringslagstiftningen. När det gäller vilken lön som ska
            tillämpas på, som frågan rör, polska utstationerade arbetstagare
            är detta dock en fråga som helt ligger på de svenska fackens ansvar
            att genomdriva. I kölvattnet efter den så kallade Lavaldomen i
            EG-domstolen pågår just nu arbetet med att se till att facket
            även i framtiden ska kunna ta detta ansvar.
          </note>
          <note>
            När det gäller svaret på den andra frågan handlar frågan som
            sagt närmast om regler på socialförsäkringsområdet och inte på
            arbetsmarknadsområdet som jag ansvarar för. Men såvitt jag förstår
            syftar Lars Johansson i interpellationen på tillämpningen i Polen
            av de EU-regler som samordnar medlemsländernas socialförsäkringssystem.
            Reglerna gör det bland annat möjligt för arbetstagare och egenföretagare
            vid arbete i ett annat land att fortsätta tillhöra sitt hemlands
            socialförsäkringssystem under ett år. Det kallas utsändning, och
            ett intyg utfärdas av ansvarig myndighet i det aktuella landet.
            I Sverige är denna myndighet Försäkringskassan.
          </note>
          <note>
            Jag är inte rätt person att kommentera regelverket eller dess
            tillämpning i de olika medlemsstaterna närmare, men såvitt jag
            förstår måste en rad faktorer beaktas i varje enskilt fall innan
            ett utsändningsintyg kan utfärdas. För egenföretagare gäller som
            en sådan faktor att verksamhet med viss varaktighet måste ha bedrivits
            i det land där intyget utfärdas. Den så kallade fyramånadersregeln
            är enbart en riktlinje när det gäller bedömningen av om ett av
            ett flertal kriterier för utsändning är uppfyllt. Försäkringskassan
            i Sverige gör en samlad bedömning av samtliga kriterier i varje
            enskilt fall.
          </note>
          <note>
            Nya regler om samordningen av socialförsäkringen inom EU kommer
            att börja tillämpas i maj nästa år, förordning nr 883/2004 med
            tillhörande tillämpningsförordning. De nya reglerna är förenklade,
            moderniserade och anpassade till rättsutvecklingen. Reglerna om
            utsändning har utvecklats och förtydligats. Dessutom ställs nya
            krav på myndigheterna i de olika länderna att samarbeta och nå
            samsyn i enskilda fall. Sverige har varit aktivt i framtagandet
            i de nya bestämmelserna, och under det svenska ordförandeskapet
            kommer arbetet att inriktas på de omfattande förberedelserna som
            krävs för att de ska kunna tillämpas på bästa sätt.
          </note>
          <note type="speaker">
            Anf. 34 LARS JOHANSSON (s):
          </note>
          <note>
            Fru talman! Jag vill tacka arbetsmarknadsministern för svaret.
            Jag förutsätter, även om det andas något annat i svaret, att arbetsmarknadsministern
            företräder hela regeringen och i den egenskapen också får klara
            ut alla de frågor som interpellationen handlar om.
          </note>
          <note>
            Mot bakgrund av den debatt som var alldeles nyss är det intressant
            att notera att det jag tar upp, frågan om olika bemanningsföretag
            som finns i utlandet och som olika företag i Sverige hyr in arbetskraft
            från, är en verksamhet som expanderar och har expanderat under
            senare år. Det är många fler i dag från utlandet som jobbar via
            dessa bemanningsföretag i Sverige. Det är egentligen, tycker jag,
            ett systemskifte på den svenska arbetsmarknaden som sker.
          </note>
          <note>
            Då kan man ställa sig frågan: Varför är det så? Ja, det är av
            det enkla skälet att det finns många sätt att kringgå de lagbundna
            skyldigheterna att betala arbetsgivaravgift, att betala skatt.
            Det här är ett sätt, att via andra länder försöka hyra in arbetskraft
            i Sverige och på det viset kunna minska kostnaden. Men det är
            samtidigt en fråga om illojal konkurrens.
          </note>
          <note>
            Det ser vi nu i bransch efter bransch, främst inom byggbranschen
            men också inom städbranschen och inom skogsbranschen. Bärplockning,
            som kommer att diskuteras senare, är ett annat sådant exempel.
            Den gemensamma nämnaren är nämligen att det är fråga om branscher
            som har lättrörliga arbeten, där det inte krävs maskininvesteringar
            och liknande, utan där det i första hand handlar om arbetskraft,
            alltså människor av kött och blod. Därför är det extra viktigt
            att man ser på den här utvecklingen, och det är bakgrunden till
            min interpellation.
          </note>
          <note>
            Jag har också tagit del av en rapport från GS, alltså LO-facket
            för skogs-, trä- och grafisk bransch, som de kallar för Det gröna
            guldet , om vilda västern i den svenska skogen. Det är en ganska
            intressant redovisning av hur det ser ut i dag, och jag vill uppmana
            arbetsmarknadsministern att ta del av den rapporten, för den beskriver
            just den här utvecklingen.
          </note>
          <note>
            Bakgrunden till det som jag tar upp i interpellationen som handlar
            om Polen är att EU:s administrativa kommission om social trygghet
            för migrerande arbetare har satt upp särskilda riktlinjer i ett
            intyg som heter E 101, och de ska följas av medlemsstaterna.
          </note>
          <note>
            Det handlar för det första om att bemanningsföretag vars enda
            sysselsättning är att skicka arbetare till ett annat land inte
            får något intyg E 101 för sina anställda. Man måste för det andra
            bedriva 25 procent av sin verksamhet i hemlandet, och den ska
            ha pågått i fyra månader per år. Och man får inte enbart ha administrativa
            kontor i hemlandet, utan man måste ha anställda som är verksamma
            i hemlandet och som man sedermera kan skicka vidare till ett annat
            land via ett bemanningsföretag.
          </note>
          <note>
            Det är framför allt en av de här punkterna, den om fyramånadersregeln,
            som Polen aktivt bryter mot. Min fråga var, och jag har inte fått
            svar på den, vad arbetsmarknadsministern avser att vidta för åtgärder.
            Jag har heller inte fått svar på frågan om arbetsmarknadsministern
            tänker lyfta fram frågan under det svenska ordförandeskapet.
          </note>
          <note type="speaker">
            Anf. 35 Arbetsmarknadsminister SVEN OTTO LITTORIN (m):
          </note>
          <note>
            Fru talman! Som Lars Johansson skriver i interpellationen är
            kravet för utsändning att företaget bedrivit verksamhet i landet
            där intyget söks i minst fyra månader. Ja, det är det som står
            i förordningen 883. Men sedan är det vissa medlemsstater som har
            gått längre än de gemensamma reglerna och ställt upp samma praxis
            för hur reglerna ska tillämpas. I sammanställningen enas man om
            att betydande omfattning kan anses föreligga om verksamheten har
            pågått i minst fyra månader. Har verksamheten pågått kortare tid
            måste andra faktorer vägas in i varje enskilt utsändningsfall.
            Vad jag förstår tillämpar Försäkringskassan inte praxis generellt
            utan gör en bedömning från fall till fall.
          </note>
          <note>
            Det är rätt lätt att ansluta sig till Lars Johanssons grundfråga
            i interpellationen. Det är naturligtvis vår utgångspunkt, och
            det har det varit ända sedan första Lavaldiskussionen och hela
            vägen igenom, att svenska avtal ska gälla i Sverige. Vi har legat
            på för att denna förordning, som nu är uppe för diskussion och
            omförhandling inom ramen för rådet, ska förenklas och förtydligas
            och att transparensen ska öka för att på det sättet se till att
            reglerna efterföljs. Och det är klart att Lars Johansson har rätt
            i att de här reglerna ska följas.
          </note>
          <note>
            Eftersom det är Cristina Husmark Pehrsson som förhandlar i Epscorådet
            om just den här förordningen ska jag ta kontakt med henne och
            naturligtvis också med kommissionen för att höra hur de ser på
            den här typen av frågeställning. Jag misstänker att den praxis
            som jag nyss refererade till är tolkningsbar. Och låt oss vara
            ärliga med att en hel del av de förordningar som finns på EU-nivå,
            som sedan tolkas av EG-domstolen, är rätt besvärliga. De har tillkommit
            efter det att 27 länder ska komma överens, och ska 27 länder komma
            överens blir det per definition kompromisslösningar med många
            tolkningsmöjligheter och utrymme för olika typer av specialpraxis
            och andra lösningar. Det gör det svårt för alla inblandade att
            veta vad som egentligen gäller. Stundtals kan man få domar som
            vi fick, om vi pratar arbetstidsfrågan, i till exempel Simap-
            och Jäger-domarna eller varför inte Lavaldomen, som är olyckliga
            och som egentligen ställer fler frågor än de ger svar. Jag misstänker
            att det här rör sig om ett liknande fall som ännu inte har kommit
            till EG-domstolen.
          </note>
          <note>
            Eftersom jag på intet sätt är expert på förordning 883 och dess
            tolkning och hur EU-kommissionen agerar, ska jag ta med mig den
            här bollen och försöka bringa ytterligare klarhet i det här specifika
            fallet och se om jag kan ge lite mer och bättre information till
            Lars Johansson än vad jag faktiskt kan i dag. Jag får vara så
            ärlig.
          </note>
          <note type="speaker">
            Anf. 36 LARS JOHANSSON (s):
          </note>
          <note>
            Herr talman! Jag tackar arbetsmarknadsministern för ett uppriktigt
            svar. Jag tycker att det är positivt att arbetsmarknadsministern
            är beredd att titta över frågan. Det är oerhört bra.
          </note>
          <note>
            Jag vill samtidigt ändå påminna om det jag sade i mitt första
            inlägg. Vad anser arbetsmarknadsministern och regeringen om den
            utveckling vi har med allt fler branscher som omfattas av allt
            fler bemanningsföretag som kommer från utlandet? Det skapar en
            illojal konkurrenssituation på den svenska arbetsmarknaden både
            mellan företag och för anställda eftersom det oftast handlar om
            lägre lönekostnader och arbetskraftskostnader. Det är det som
            indirekt medverkar till att också de svenska löntagarna på sikt
            kommer att riskera att få sämre anställningsvillkor eftersom människor
            från andra länder med lägre löner och sämre anställningsvillkor
            kommer att kunna komma in på den svenska arbetsmarknaden bakvägen.
            Detta är som jag ser det ett stort systemfel som vi håller på
            att få på den svenska arbetsmarknaden. Det är ett stort problem,
            tycker jag.
          </note>
          <note>
            Det finns ingen fullständig statistik över det här, men det har
            ökat med ungefär 30 procent under de senaste åren. Det handlar
            om dem som har intyg. År 2007 var det 13 000 som hade ett sådant
            här E 101-intyg. Men man vet fortfarande inte hur många det är
            som är här i alla fall och som inte ens har ett intyg.
          </note>
          <note>
            Skogs- och träfacket eller GS, som det heter, har gått fram och
            sagt att de tycker att man borde ha ett nationellt register för
            alla utländska företag och deras anställda i Sverige så att man
            kan följa upp det här på ett tydligt sätt. Jag tycker att arbetsmarknadsministern
            borde ta med sig även detta till de fortsatta överläggningarna.
            Delvis är ju detta en fråga för Sverige, men det borde också vara
            en fråga för EU att ha ett register som omfattar samtliga EU-länder.
            På det sättet skulle vi kunna få lite mer ordning på den här frågan
            på arbetsmarknaden såväl i Sverige som i andra länder. Det här
            är inte en fråga om den svenska modellen och om fackets ansvar
            för löne- och anställningsvillkor och avtal med arbetsgivaren.
            Det är även en fråga staterna emellan att tillse att regelverket
            är någorlunda likvärdigt och att vi förhindrar olika former av
            lönedumpning på arbetsmarknaden, inte minst på den svenska.
          </note>
          <note>
            Min fråga till arbetsmarknadsministern är om han är beredd att
            medverka till ett sådant register.
          </note>
          <note type="speaker">
            Anf. 37 Arbetsmarknadsminister SVEN OTTO LITTORIN (m):
          </note>
          <note>
            Herr talman! I dagsläget är svaret nej. Skälet är naturligtvis
            att vi har en helt öppen arbetsmarknad när det gäller EU-medborgare.
            Som EU-medborgare behöver man inte söka arbetstillstånd i Sverige,
            utan man kan komma hit och arbeta ändå. Den grundregeln är i grunden
            inte bara rätt bra, utan väldigt bra.
          </note>
          <note>
            Det handlar om utstationering. Det är det som gäller. Om man
            är utstationerad från ett EU-land, till exempel, gäller precis
            som vanligt samma regler på svensk arbetsmarknad som gäller för
            alla andra medborgare. Det gäller för övrigt också lönebildning
            och annat för dem som är utstationerade från ett land utanför
            EU. Vi ska ju prata om bärplockarna så småningom.
          </note>
          <note>
            Vad jag menar med det är att det inte är EU-kommissionen, inte
            Skatteverket och inte Migrationsverket som sätter lön i Sverige.
            Det har vi parter till. Vi har ingen minimilagstiftning, och jag
            tycker inte heller att vi ska ha det. Vi bör göra på det här sättet.
          </note>
          <note>
            När det gäller utstationerade från land utanför EU är det förstås
            utlänningslagen som gäller. Där är det rätt uppenbart att arbetstillstånd
            får ges till en utlänning som har erbjudits en anställning om,
            för det första, anställningen gör det möjligt för honom eller
            henne att försörja sig och om, för det andra, lönen, försäkringsskyddet
            och övriga anställningsvillkor inte är sämre än de villkor som
            följer av svenska kollektivavtal eller praxis inom yrket eller
            branschen. Därmed finns det i svensk lagstiftning ett skydd för
            den typ av lönedumpning som Lars Johansson på ett riktigt sätt,
            tycker jag, är orolig för.
          </note>
          <note>
            Det kommer fram nya former, som Lars Johansson säger, där man
            kan misstänka att det pågår någonting som skulle kunna tyckas
            vara märkligt eller ett sätt att komma runt dessa regelverk. Men
            då måste jag hänvisa tillbaka till det som faktiskt står i lagen.
            Vi får helt enkelt försöka se till att efterleva lagen. För det
            krävs det bland annat starka parter som är beredda att gå igenom
            och titta över de förhållanden som finns på arbetsmarknaden. Det
            behövs också myndigheter som lever upp till och tar hand om de
            regler som finns.
          </note>
          <note>
            Jag går nu tillbaka till frågan om 883 specifikt. Det är klart
            att om man i annat lands ett EU-medlemslands regelverk för socialförsäkringar
            inte följer de regler som finns på EU-nivå är det naturligtvis
            en fråga som man bör lyfta med kommissionen för att påtala detta.
            Jag ska försöka undersöka hur det står till med den saken så att
            vi kan få lite klarhet i just den frågan.
          </note>
          <note type="speaker">
            Anf. 38 LARS JOHANSSON (s):
          </note>
          <note>
            Herr talman! Det är inte enbart GS, alltså skogs- och träfacket,
            som har tyckt att man ska ha ett nationellt eller till och med
            ett internationellt register. Även Skatteverket har pekat på den
            möjligheten för att man på det viset ska kunna ha kontroll över
            vilka som har de särskilda intygen, eftersom det är ett problem.
            Jag tycker att arbetsmarknadsministern bör gå hem och föra en
            diskussion med regeringen även om den frågan. Det är oerhört centralt
            att vi har ordning och reda på den svenska arbetsmarknaden. Den
            systemförändring som pågår är inte av godo.
          </note>
          <note>
            Jag vill dessutom påminna om att det inte bara handlar om att
            man hyr in arbetskraft via bemanningsföretag i utlandet till svenska
            jobb i Sverige. Det handlar också om att man hyr in enskilda företag
            och enskilda personer med egna företag i andra länder som hyrs
            in via bemanningsföretag. Det är alltså flera steg som man går.
            Syftet hela vägen med alla de här stegen är att komma undan med
            lägre kostnader i Sverige. Därför är det naturligtvis också en
            fråga om moral moral bland dem som gör beställningarna. Det gäller
            stora företag framför allt i Sverige som använder sig av den här
            typen av underleverantörer och underentreprenörer via bemanningsföretag.
            Det här håller på att successivt äta sig in. Jag har inte hört
            arbetsmarknadsministern kommentera om han tycker att det är en
            bra eller en dålig utveckling. Jag ser en fara i att vi har en
            sådan utveckling i Sverige i dag. Den äter sig in i bransch efter
            bransch.
          </note>
          <note>
            Min slutliga uppmaning i den här diskussionen är att arbetsmarknadsministern
            ska ta del av GS-fackets rapport. Den är ganska intressant att
            gå igenom. Där ges många exempel och många intressanta kommentarer
            från företag och andra som finns på arbetsmarknaden till det här
            förhållandet. Det här är ett stort problem. Jag vill därför uppmana
            regeringen och arbetsmarknadsministern att ta upp frågorna och
            inte bara avvisa dem. Det gjorde inte arbetsmarknadsministern
            inledningsvis med min fråga, så det var positivt.
          </note>
          <note>
            Men jag tycker att det finns fler frågor i sammanhanget som bör
            belysas. Den systemförändring som pågår på svensk arbetsmarknad
            är allvarlig på sikt. Om vi ska ha jobb i Sverige är det viktigt
            att vi också kan ha jobb som inte handlar om maskininvesteringar
            utan om människor av kött och blod.
          </note>
          <note type="speaker">
            Anf. 39 Arbetsmarknadsminister SVEN OTTO LITTORIN (m):
          </note>
          <note>
            Herr talman! Det håller jag naturligtvis med om. Lars Johansson
            frågar om det är bra eller dåligt. Om man följer lagar och regler
            är det klart att jag nog inte ska ha någon synpunkt på detta som
            minister. Däremot är det så som Lars Johansson påpekar i interpellationen;
            man kan kanske misstänka att ett annat EU-land inte följer de
            gemensamma EU-spelreglerna för 883 i det specifika fallet. Det
            är ungefär så jag tolkar frågan. Om det är på det sättet har vi
            anledning att agera. Vi måste självfallet se till att inte bara
            de svenska arbetsgivarna och arbetstagarna utan också våra medländer
            i EU följer det regelverk som vi gemensamt har kommit överens
            om.
          </note>
          <note>
            Det finns i grunden anledning att hålla ögonen på den här frågeställningen.
            Det är klart att vi kan dela synen i Lars Johanssons något bekymrade
            frågeställning, nämligen om man nu hittar en massa andra vägar
            att gå runt det som är god sed och praxis på svensk arbetsmarknad.
            Det måste vi naturligtvis ha god koll på och vara beredda att
            agera emot.
          </note>
          <note>
            Överläggningen var härmed avslutad.
          </note>
          <note>
            12 § Svar på interpellation 2008/09:581 om statistik över arbetslösheten
          </note>
          <note type="speaker">
            Anf. 40 Arbetsmarknadsminister SVEN OTTO LITTORIN (m):
          </note>
          <note>
            Herr talman! Sven-Erik Österberg har frågat mig om jag kommer
            att ta initiativ till förändringar av hur arbetslösheten mäts.
          </note>
          <note>
            Sven-Erik Österberg uppger att jag vid flera tillfällen i medierna
            har hävdat att den nuvarande statistiken är missvisande. Låt mig
            börja med att tydliggöra en sak som han verkar ha missförstått:
            Det är inte den officiella arbetslöshetsdefinitionen som är missvisande
            utan det är de felaktiga tolkningarna av vad statistiken egentligen
            visar som ställer till problem.
          </note>
          <note>
            Enligt den officiella definitionen för arbetslöshet, som Statistiska
            centralbyrån tillämpar i sina nationella publiceringar, mäts arbetslösheten
            som andelen av det totala antalet personer i arbetskraften som
            söker och kan ta arbete. Jag vill direkt understryka att det är
            denna definition som gäller och att det är den vi ska hålla oss
            till. Men med detta sagt måste jag också poängtera hur viktigt
            det är att de som använder sig av denna statistik förstår vad
            den visar och inte misstolkar den.
          </note>
          <note>
            Under årets första kvartal var ungdomsarbetslösheten enligt denna
            officiella definition 24,4 procent. Detta har tyvärr misstolkats
            och missförståtts av många, vilket har resulterat i en allmän
            uppfattning om att var fjärde svensk ungdom var arbetslös. Att
            arbetslösheten bland ungdomar var 24,4 procent innebär att var
            fjärde ungdom som tillhörde arbetskraften var utan arbete, sökte
            och kunde ta ett arbete. Alla ungdomar tillhör dock inte arbetskraften
            eftersom många till exempel studerar utan att samtidigt arbeta
            eller söka arbete. Vidare är det viktigt att känna till att nära
            hälften av de ungdomar som definieras som arbetslösa bedriver
            heltidsstudier och att över 90 procent av dessa betraktar sig
            själva som huvudsakligen studerande och inte arbetssökande.
          </note>
          <note>
            Att uppmärksamma dessa aspekter är inte på något sätt en statistisk
            exercis eller kritik av den officiella definitionen utan ett seriöst
            försök att förstå och få en mer nyanserad bild av dessa ungdomars
            situation.
          </note>
          <note>
            Mot denna bakgrund anser jag inte att den gällande officiella
            arbetslöshetsdefinitionen är missvisande och avser därför inte
            att vidta några åtgärder på detta område.
          </note>
          <note type="speaker">
            Anf. 41 SVEN-ERIK ÖSTERBERG (s):
          </note>
          <note>
            Herr talman! Jag vill tacka för svaret, arbetsmarknadsministern.
            Anledningen till att jag ställde den här interpellationen är att
            vi har varit inne och snuddat vid den här diskussionen tidigare.
          </note>
          <note>
            Det är ganska intressant att gå tillbaka och titta lite grann.
            Jag minns mycket väl den diskussion som var 2006. Då förde den
            dåvarande oppositionen, nuvarande regeringspartierna, en våldsam
            diskussion om att vi hade en arbetslöshetsstatistik som var missvisande
            och att den dåvarande regeringen försökte gömma undan arbetslöshet
            genom att använda siffror som inte var relevanta i verkligheten.
            Då hette det att vi skulle ha en statistik som var jämförbar med
            den som man hade i de övriga europeiska länderna.
          </note>
          <note>
            Under den senaste tiden har jag noterat, och det är också anledningen
            till min interpellation, att arbetsmarknadsministern i stället
            för att vid olika tillfällen tala om vad han tänker göra åt ungdomsarbetslösheten
            har börjat prata om statistiken och hur den ska tolkas. Han säger
            att det inte är så illa som det ser ut, att man ska se det på
            det här sättet i stället, att det är så här många som egentligen
            är arbetslösa och att den siffra som EU-statistiken ger inte är
            relevant för svenska förhållanden utan att det är så här det ska
            läsas. Om vi har en sådan statistik blir ju förvirringen total.
          </note>
          <note>
            Jag såg att till och med Svenskt Näringslivs vd Urban Bäckström
            kommenterade vad arbetsmarknadsministern skrivit i DN den 13 februari
            2006. Med anledning av detta sade Urban Bäckström: Att försöka
            avdramatisera ungdomsarbetslösheten är möjligen bra för regeringen,
            men utomordentligt skadligt för svenska ungdomar och svensk ekonomi
            i stort. Han menade väl egentligen att det är bättre att komma
            fram till åtgärderna än att föra statistik.
          </note>
          <note>
            Den 18 december 2006 säger Sven Otto Littorin att en av de största
            stridsfrågorna i valet i höstas handlade om hur hög arbetslösheten
            egentligen var. Den borgerliga alliansen anklagade Socialdemokraterna
            för att skönmåla statistiken. I vår kommer Sverige att gå över
            till att mäta arbetslösheten som bland annat EU gör, säger arbetsmarknadsminister
            Sven Otto Littorin. Det är viktigt att vi har en jämförbar statistik
            som vi kan lita på.
          </note>
          <note>
            Nu har vi fått den statistik som ni längtade så hemskt mycket
            efter 2006. När de siffrorna sedan kommer in misstolkar oppositionen
            dem när vi hänvisar till de siffror som statistiken visar. Då
            ska vi dissekera den och ta fram andra siffror.
          </note>
          <note>
            Vi har en statistik som vi inte får använda här i debatten, för
            då blir vi anklagade för att vi använder fel uppgifter. Jag blev
            nyss anklagad av Carl B Hamilton för att jag som gruppledare sänkte
            mig till att använda den här statistiken eftersom den är fel.
          </note>
          <note>
            Har vi en så fruktansvärt fel statistik i Europa, arbetsmarknadsministern,
            tycker jag att arbetsmarknadsministern, som ordförande i hela
            EU just nu, borde ta fram siffror som vi ärligt kan använda när
            vi diskuterar arbetslösheten i stället för att använda halva debattiden
            till att säga vad det egentligen är som gäller. Men det är ju
            ett ypperligt tillfälle för regeringen och arbetsmarknadsministern
            att slippa tala om åtgärder och problem och i stället försöka
            dissekera statistiken i sig och peka på att det inte är så farligt,
            att arbetslösheten är mycket lägre, att det inte är så många ungdomar
            som är arbetslösa, att statistiken visar fel, att den inte är
            jämförbar i Sverige och att de svenska förhållandena inte är sådana.
          </note>
          <note>
            Jag tycker att det är väldigt fel. Jag är lite missnöjd med svaret.
            Arbetsmarknadsministern är nöjd med statistiken, men han ska ändå
            förklara bort den överallt och säga att det inte ser ut så egentligen.
            Är det så vi ska fortsätta resten av den här mandatperioden? Ska
            vi använda siffrorna eller ska vi använda någonting annat? Tänker
            arbetsmarknadsministern ta initiativ till att vi får en statistik
            som vi ärligt kan diskutera med varandra? Det var det jag ville
            ha svar på. Därför är jag missnöjd med svaret.
          </note>
          <note type="speaker">
            Anf. 42 BÖRJE VESTLUND (s):
          </note>
          <note>
            Herr talman! Jag återkommer till min déjà vu-upplevelse. Det
            är mycket av det under den här dagen.
          </note>
          <note>
            Jag satt i samma lokal i ABF-huset och hade en debatt under EU-valkampanjen.
            Då kom just detta med arbetslösheten och arbetslöshetssiffrorna
            upp. En av de borgerliga debattörerna, dock icke från arbetsmarknadsministerns
            parti, sade då att det egentligen var så här många, att det inte
            alls var så utan att jag övertolkade allting. Men det här är ju
            det sätt man räknade på. I debatt efter debatt talade man om för
            oss att det inte var så farligt.
          </note>
          <note>
            Jag håller egentligen med om vad arbetsmarknadsministern säger.
            De som studerar på heltid uppfattar inte sig själva som arbetslösa
            och ska självklart inte räknas som arbetslösa per definition.
            Det verkar väldigt konstigt.
          </note>
          <note>
            Låt mig ta upp en annan grupp. Jag är vice ordförande i Epilepsiförbundet.
            Jag tillhör de lyckliga personerna med epilepsi. Jag brukar säga
            att jag har ett anfall per mandatperiod. Det brukar faktiskt stämma.
            Men jag har systrar och bröder i förbundet som kanske har tre
            fyra anfall i veckan, och de har också oftast lite minnesproblem
            och kan inte jobba på grund av detta. De kanske skulle kunna jobba
            en halv dag i veckan eller en dag i veckan, vad vet jag? Det är
            mycket möjligt. Det kan jag inte bedöma. Ska dessa räknas in i
            statistiken?
          </note>
          <note>
            Jag tycker att det här är intressant. Hela tiden återfaller man
            till att dissekera statistiken. När vi hade makten skulle alla
            som var studerande, alla som gick i någon form av utbildning och
            framför allt alla förtidspensionärer räknas in oaktat om förtidspensionärerna
            kunde arbeta eller inte. Det är detta jag tycker är så intressant.
            Det vore väldigt bra om man kunde få ett svar på var ministern
            står nu.
          </note>
          <note>
            Sedan skulle jag vilja ställa en sista fråga: Varför kan vi inte
            sätta oss ned och diskutera dessa frågor för att komma fram till
            hur vi ska ha vår statistik? Vi kan gärna ha de gemensamma reglerna
            för Europa, men det vore bra om vi hade samma statistik och gjorde
            samma tolkning så att vi inte behövde ha debatter om just statistiken.
            Jag tror att svenska folket tycker att vi är ganska tramsiga när
            vi debatterar vad som ska finnas i statistiken eller inte.
          </note>
          <note type="speaker">
            Anf. 43 CARL B HAMILTON (fp):
          </note>
          <note>
            Herr talman! Jag är lite inne på Börje Vestlunds tankespår. Statistiken
            är inte till för sin egen skull. Statistiken är avsedd att fånga
            situationen för de här personerna i den här åldersgruppen. Är
            den vilseledande på den punkten bör man komplettera den med andra
            mätmetoder och eventuellt annan statistik. Mitt svar på den här
            frågan om att strida om statistiken är egentligen att man bör
            ha två statistiska serier som man använder, dels den EU-gemensamma,
            dels en EU-gemensam statistik där man i första hand har rensat
            för de här studenterna. De har en helt annan social situation
            än de som är 100 procent arbetslösa och inte studerar. De har
            en annan situation än de som egentligen är heltidsstuderande.
            Det fångar den här statistiken inte upp över huvud taget.
          </note>
          <note>
            Vi har en parallell som vi sannolikt har diskuterat massor med
            gånger här i kammaren, nämligen bnp. Vad är det bnp mäter? Ja,
            den mäter bara en del. Den mäter till exempel inte fördelningen
            av resurser och förmögenheter i ekonomin, vilket är väldigt viktig
            information. Vad gör man då? Jo, man använder sig av ytterligare,
            kompletterande information och kompletterande statistik. Svaret
            på den här frågan är väl alltså egentligen att man bör använda
            sig av minst två statistiska serier. Man kan ju hålla två tankar
            i huvudet samtidigt, det tror jag faktiskt, åtminstone om man
            har suttit i riksdagen minst en mandatperiod, skulle jag vilja
            säga. Det går.
          </note>
          <note>
            Det finns också en annan aspekt på det här, och det är det att
            i alla EU-länder ökar antalet studenter som en andel av åldersgrupperna.
            Studenterna går fram och tillbaka mellan att studera och arbeta.
            Här finns alltså en strukturell förklaring till varför ungdomsarbetslösheten
            hela tiden kommer att öka med det måttet som man nu har EU-gemensamt.
            Antag att vi i Sverige har fördubblat antalet studenter sedan
            1990. Om vi skulle göra en fördubbling igen skulle ungdomsarbetslösheten
            så som den mätes öka enbart av det skälet. Men det är inte det,
            att man ska ha en kraftig ökning av ungdomsarbetslösheten, som
            vi tänker oss när vi säger att antalet studenter fördubblas. Det
            blir helt fel att diskutera på det sättet.
          </note>
          <note>
            Min rekommendation till arbetsmarknadsministern är att arbeta
            för att man får två statistiska serier som är jämförbara på EU-nivå.
            Lycka till!
          </note>
          <note type="speaker">
            Anf. 44 Arbetsmarknadsminister SVEN OTTO LITTORIN (m):
          </note>
          <note>
            Herr talman! Börje Vestlund har helt rätt. Jag tror att vi framstår
            som rätt tramsiga när vi håller på med statistikdebatter när det
            faktiskt går arbetslösa ungdomar där ute som vill ha ett jobb
            att gå till. Det är vi helt överens om.
          </note>
          <note>
            Sven-Erik Österberg anklagade mig för att mest prata statistik
            i stället för åtgärder, men det beror på att interpellationen
            handlade just om statistiken och måttet. Jag försökte svara på
            frågan.
          </note>
          <note>
            I grund och botten är det så att vi bad SCB att mäta på samma
            sätt som i ILO-måttet. ILO är det FN-organ som arbetar med arbetslivsrelaterade
            frågor. Det här är ett internationellt vedertaget mått. Vi kan
            naturligtvis ha många och väldigt bra diskussioner om vad det
            faktiskt visar, men det är det stora internationella mått som
            finns.
          </note>
          <note>
            Det vi vände oss emot var att vi var det enda land, tillsammans
            med Kanada, som officiellt redovisade någonting annat. I grunden
            är det nog en bra idé att vi ansluter oss och får en internationellt
            jämförbar statistik. Men det undantar oss inte från skyldigheten
            att försöka förstå vad statistiken visar. Det där är naturligtvis
            en svår nyansering, därför att det då säkert framstår som att
            man skulle fly från den statistik som man själv har tillgång till.
            Det är dock inte meningen, ska jag säga. Det är verkligen inte
            så.
          </note>
          <note>
            Min poäng är bara den att vi inte kan dra alla ungdomar över
            en kam. Deras omständigheter ser oerhört olika ut. Börje Vestlund
            var inne på rätt spår, tycker jag. Det är klart att om hälften
            av ungdomarna som är registrerat arbetslösa pluggar heltid och
            är registrerat arbetslösa för att de söker en timmes extrajobb
            i veckan eller mer är det en annan typ av ungdomar än den knappa
            tredjedel av de registrerat arbetslösa ungdomarna som är helt
            passiva och sysslolösa och som varken pluggar, jobbar eller finns
            i någon typ av insats.
          </note>
          <note>
            Poängen är att nu har vi den statistik och det mått som man har
            i ILO-sammanhang och som är det internationellt vedertagna måttet.
            Sedan, för att öka vår förståelse och för att bli bättre på att
            göra rätt sak för rätt typ av ungdomar, måste vi gå bakom statistiken
            och lite grann som Carl B Hamilton var inne på se på vad den betyder
            egentligen. Vad är det för olika grupper? På vilket sätt kan vi
            utforma politiken så att vi når dem? Det måste vi göra just därför
            att vi inte kan dra alla över en kam.
          </note>
          <note>
            Sven-Erik Österberg citerade Urban Bäckström det fina citatet!
            Ja, han argumenterar naturligtvis för att ta bort turordningsreglerna
            i LAS för ungdomar, och det var därför han ville använda sig av
            den statistiken. Det hoppas jag verkligen inte är en åsikt som
            Sven-Erik Österberg delar, att man ska använda statistiken i det
            syftet, för då står vi en bit ifrån varandra.
          </note>
          <note type="speaker">
            Anf. 45 SVEN-ERIK ÖSTERBERG (s):
          </note>
          <note>
            Herr talman! Beträffande LAS, arbetsmarknadsministern, har inte
            jag något behov av att ansluta mig till arbetsmarknadsministerns
            uppfattning utan det är arbetsmarknadsministern som retoriskt
            ansluter sig till den uppfattning som jag har haft under hela
            mitt aktiva liv. Så är det. Frågan är vad arbetsmarknadsministern
            kommer att tycka när det gäller LAS om han klarar valet 2010.
            Det är en intressant fråga som vi inte vet svaret på nu.
          </note>
          <note>
            Slutsatsen av arbetsmarknadsministerns svar är att den statistik
            vi har ska vi ha. Den kommer vi att fortsätta att använda. Vi
            kan ju inte ha två olika sorters statistik, så att vi använder
            den ena den ena gången och den andra den andra gången, som Carl
            B Hamilton sade. Så kan vi ju inte ha det! Det var precis där
            kritiken var under den förra mandatperioden, nämligen att vi skulle
            ha en typ av statistik som vi kunde diskutera därför att då blev,
            vid det tillfället, den dåvarande socialdemokratiska regeringen
            anklagad för att ha en statistik som inte var jämförbar och att
            vi hade bättre siffror än övriga Europa därför att vi använde
            annan statistik precis som Kanada. Det är helt rätt, arbetsmarknadsministern.
            Det var ju det vi skulle komma ifrån för att få det jämförbart.
          </note>
          <note>
            Sedan är det en definition av arbetslöshet som man kan diskutera
            i sig. Är bara den arbetslös som är helt arbetslös? Eller är den
            som jobbar fyra timmar om dagen och söker jobb fyra timmar till
            också arbetslös? Ja, jag tycker det, till viss del. En heltidsstuderande
            som vill ha ett jobb därför att studiepengarna inte räcker till
            för att betala studentlägenheten och för att kunna leva drägligt
            det är ju den vanliga situationen för många studenter i dag om
            man inte har föräldrar som kan betala hyra och sådant söker jobb
            för att kunna få en viss ersättning. Den är ju arbetslös till
            viss del också. På så sätt är statistiken riktig. Den personen
            söker jobb men får inte det i den form som den eftersöker.
          </note>
          <note>
            Ska man späda på det där kan man också säga: Hur många heltidsstuderande
            är det som söker extrajobb för att späda ut sin studieersättning
            och som inte får jobb och som inte anmäler sig till Arbetsförmedlingen?
            Det blir ett slags mörkertal också. Jag ska inte använda det på
            något sätt, men jag tror säkert att det förekommer.
          </note>
          <note>
            Det är klart att arbetsmarknadsministern i den här debatten ska
            diskutera statistik, det är ju det vi ska tala om. Varför jag
            tog upp det här var för att jag noterat att arbetsmarknadsministern
            när han har rest i Sverige, bland annat i Sundsvall men även på
            andra ställen, har tagit upp detta med statistiken som ett problem
            för att den ska tolkas på ett annat sätt. Det var därför jag ställde
            interpellationen.
          </note>
          <note>
            Det är regeringen själv, genom sin arbetsmarknadsminister bland
            annat, som ifrågasätter statistiken när man säger att arbetslösheten
            är så här hög. Ja, då ska man tolka den så här! Så här ser den
            ut, och så här ska den användas! Då är vi på det där sluttande
            planet. Då kan man vid varje tillfälle hänvisa till att så här
            många är det som är heltidsarbetslösa. Det är det som är huvudproblemet.
            Det är det vi ska rikta in oss på. Det andra struntar vi i just
            nu. Det är det här som är problemet, och det andra får vi ta sen.
            Det är ju så ni säger när ni delar upp det. Det tycker jag är
            felaktigt med tanke på hur det var.
          </note>
          <note>
            Men jag har fått besked. Jag kan säga att jag var missnöjd med
            det första svaret eftersom arbetsmarknadsministern inte ville
            göra någonting åt det. Man kan säga att jag väl är nöjd nu att
            vi ska ha den här statistiken. Då håller vi oss till den här statistiken,
            och så för vi diskussioner utifrån den om det är på det sättet.
            Det var ju så ni ville ha det under förra mandatperioden, men
            då kan vi ju inte ständigt hålla på under resans gång och diskutera
            att det är andra siffror som gäller och hänvisa till dem.
          </note>
          <note>
            Det viktigaste är att i den här debatten, inte minst från arbetsmarknadsministern
            själv, inte lägga ut dimridåer och hålla på och diskutera statistiken.
            Vad vi som opposition vill ha är kraftfulla åtgärder för att göra
            någonting åt de ungdomar som saknar jobb så att de kommer ut och
            får arbeta. Det måste vara det viktigaste. Använd inte statistiken
            för att förklara bort och säga att det inte är så illa som det
            är. Det är illa nog så länge en ung person söker jobb och inte
            får det. Så länge det är så kan varken regering eller opposition
            vara nöjda.
          </note>
          <note type="speaker">
            Anf. 46 BÖRJE VESTLUND (s):
          </note>
          <note>
            Herr talman! Det är egentligen bara två små saker jag vill säga.
            Det ena är att jag blir lite konfunderad när man från talarstolen
            säger att om man ökar antalet studenter skulle detta på något
            sätt minska ungdomsarbetslösheten. Det vet jag inte, men jag menar,
            är det inte positivt? Vi borde väl i stället se positivt på att
            det är fler ungdomar som faktiskt studerar och tar högskolepoäng.
            Man borde väl inte krångla till det och säga att de här ungdomarna
            är någonting annat.
          </note>
          <note>
            Sedan måste jag bara få gå tillbaka och säga att vi måste gå
            bakom statistiken. Det är vi nog alla överens om. Problemet är
            bara att det hette att vi tricksade med statistiken när vi försökte
            göra det och lämna förklaringar på det här. Det är det som blir
            så konstigt när man använder sig av nästan samma argumentation
            som vi gjorde förra mandatperioden. Det, herr talman, tycker jag
            blir väldigt konstigt i den här debatten. Det var också därför
            jag ville delta i debatten nu. Jag tyckte att debatten före förra
            valet var väldigt konstig, men jag tycker att den blir ännu konstigare
            eftersom de partier som då var i opposition förde det motsatta
            resonemanget då jämfört med vad vi hör i dag från majoritetssidan.
            Det tycker jag är intressant.
          </note>
          <note type="speaker">
            Anf. 47 CARL B HAMILTON (fp):
          </note>
          <note>
            Herr talman! Jag vill nog ändå strida för tesen att man kan hålla
            två tankar i huvudet samtidigt. Det finns ju på massor av områden,
            inte minst på arbetsmarknadens område, flera olika mått som man
            använder för att fånga hur situationen ser ut på arbetsmarknaden.
            Vi har vakanser, varsel, sysselsättning, olika åldersgrupper,
            män, kvinnor och så vidare. Det är massor av statistik som syftar
            till att belysa hur arbetsmarknaden fungerar och hur situationen
            på arbetsmarknaden ser ut ur olika aspekter och olika gruppers
            synvinklar. Med bnp är det likadant. Det handlar ju bara om antal
            kronor per capita i den enklaste formen. Men vi har ju också medellivslängd,
            barnadödlighet och så vidare massor av indikatorer på vad som
            är levnadsstandarden i ett land.
          </note>
          <note>
            Därför tycker jag att det inte alls är orimligt att man har minst
            en serie till för att belysa ungdomsarbetslösheten, det vill säga
            med och utan heltidsstuderande eller för den delen halvtidsstuderande,
            om man kan knäcka den definitionsfrågan studenter.
          </note>
          <note>
            Alltså: Fram för mer information och mer kunskap! Jag tror inte
            alls att det är omöjligt att hålla det i huvudet.
          </note>
          <note type="speaker">
            Anf. 48 Arbetsmarknadsminister SVEN OTTO LITTORIN (m):
          </note>
          <note>
            Herr talman! Även i statistiska sammanhang gäller väl devisen
            att mångfald är bättre än enfald. Det tycker jag egentligen sammanfattar
            detta.
          </note>
          <note>
            Carl B Hamilton pratar om att man skulle kunna ha två tankar
            i huvudet samtidigt. Just när det gäller redovisning och förståelse
            för arbetsmarknadens funktionssätt tror jag att man får ha ganska
            många tankar i huvudet samtidigt.
          </note>
          <note>
            Det jag menar är inte att man inte ska ha de vedertagna internationella
            ILO-måtten som definierar olika saker så att vi kan ha jämförbar
            statistik. Men man måste ändå förstå vad man ser. Man måste titta
            på vad statistiken och delarna består av. Därför behöver man,
            som Carl B Hamilton säger, många underlag och många faktorer som
            mäts fram och tillbaka. Det handlar om flödesstatistik och annan
            statistik alla de delar som ökar ens förståelse av vilken siffra
            man läser.
          </note>
          <note>
            Sven-Erik Österberg, använd du den statistik som finns med i
            ILO-statistiken! Det är jättebra. Men jag kommer i gengäld att
            fråga dig i så fall vad du avser att göra åt delarna och vad som
            ligger bakom, för det måste vi också kunna diskutera.
          </note>
          <note>
            Kraftfulla åtgärder bad Sven-Erik Österberg om. Jag håller med.
            Men för att kunna designa dem så att de får effekt måste man,
            tycker jag, förstå vilka behoven är. Och behoven, vilket jag tycker
            att Börje Vestlund mycket klokt var inne på, är olika för olika
            typer av ungdomar. Därför måste man förstå att alla ungdomar inte
            är likadana. Oavsett om man använder sig av de gamla eller de
            nya måtten måste man kunna kvalificera debatten något och tränga
            bakom siffrorna för att förstå hur det faktiskt ser ut. Sedan
            är det inte säkert att vi kommer till samma slutsats det skulle
            förvåna. Men vi har åtminstone en bild av saker och ting som vi
            kan utgå från.
          </note>
          <note>
            Sedan är det naturligtvis så att man kan säga i princip vad som
            helst med statistik. Lite grann på det temat är det. Vi kommer
            säkert att använda oss av olika dimensioner av de här olika indikatorerna
            för att illustrera olika problem. Det tillhör ju debatten.
          </note>
          <note>
            Den officiella statistiken har vi nu ILO-konform, det vill säga
            vi mäter och redovisar den som alla andra ILO-länder, och den
            är därmed också Eurostatkonform. Det är bra att det är på det
            sättet. Men återigen: Det förtar inte vår skyldighet att tränga
            bortom siffrorna, att förstå vad de betyder och att därmed ha
            ett ännu bättre underlag för att skapa de politiska lösningar
            som vi vill åstadkomma. Så enkel är ekvationen.
          </note>
          <note>
            Hälften av ungdomarna pluggar på heltid och söker en timmes jobb
            i veckan. Ja, de har en annan typ av problem än de som är helt
            sysslolösa, de som varken pluggar, jobbar eller finns i någon
            insats. Vi vet knappt var de finns och knappt vad de heter. För
            mig är det en prioriterad grupp. Det gäller att se till att de
            kommer tillbaka och har möjlighet att hitta vägar tillbaka in
            i utbildningssystemet eller till arbetsmarknaden. Slutsatsen av
            detta är naturligtvis att politikens inriktning och utformning
            måste se olika ut beroende på vilka som utgör målgruppen i sammanhanget.
          </note>
          <note>
            Sedan är det svårt med statistik. Man kan ta ett land som Nederländerna,
            som ju har en registrerad mycket lägre arbetslöshet än Sverige.
            När jag var där frågade jag om detta, och då visade det sig att
            i Nederländerna behöver man söka minst åtta timmars arbete i veckan
            för att bli registrerad som ungdomsarbetslös. Då helt plötsligt
            börjar man klia sig i huvudet och tänka: Jaha, är inte deras statistik
            EU-konform då? Det är uppenbarligen en bra fråga.
          </note>
          <note>
            Så återigen: Man kan säga nästan vad som helst med statistik.
            Och där håller jag med Sven-Erik: Det handlar om vad man gör med
            den och vad man sedan presenterar i de politiska förslagen som
            syftar till att se till att ungdomar får det lättare att komma
            in på arbetsmarknaden.
          </note>
          <note type="speaker">
            Anf. 49 SVEN-ERIK ÖSTERBERG (s):
          </note>
          <note>
            Herr talman! Ja, det låter ju mycket bättre när arbetsmarknadsministern
            resonerar på det sättet. Jag förutsätter då verkligen inte att
            jag har blivit tolkad så att, när Eurostatstatistiken sade i juni
            juli att det var 30 procent ungdomsarbetslöshet, samtliga skulle
            behandlas på exakt samma sätt och med samma åtgärd. Det är klart
            att de inte ska. I vårt jobbprogram pekar vi på att Arbetsförmedlingen
            måste inriktas på mer av individuellt sökande. Man måste möta
            varje arbetssökande utifrån de förutsättningar och de behov som
            finns det är ju då man når de bästa resultaten i stället för att
            gå på bredden och vända sig till grupper med väldigt olika bakgrund.
            Det är inte alls den ingången jag har haft i den här debatten
            över huvud taget.
          </note>
          <note>
            Jag tycker att arbetsmarknadsministern pekar på ett problem som
            det kan finnas all anledning att ta upp under ordförandeåret.
            Om holländarna har gränsen minst åtta timmar kan man säga att
            de inte använder detta så att statistiken blir så som den ska
            vara. Det som är av intresse för mig är att få rätt uppgifter.
            Om ungdomsarbetslösheten sägs vara 25 procent i Sverige enligt
            Eurostatstatistiken och 22 procent i Finland vill man vara trygg
            i att veta att vi har 3 procentenheter högre arbetslöshet. Det
            är ju det som är vitsen med det här.
          </note>
          <note>
            Sedan kan vi naturligtvis titta på hur grupperna ser ut, vilka
            som är mest prioriterade, vem man ska sätta in insatserna för
            först och vem som har de största behoven. Det är klart att man
            i regeringen och nationellt måste hantera arbetslösheten så.
          </note>
          <note>
            Men det handlar om att veta hur förhållandet mellan länderna
            ser ut. I det avseendet tycker jag att det finns ett problem med
            Hollands siffror. Då borde man göra en insats på ett sådant här
            ministermöte och säga att de måste skärpa sig och använda samma
            kriterier så att siffrorna blir jämförbara. Annars blir det ju
            en diskussion också om att siffrorna egentligen är högre i Nederländerna
            än i Sverige därför att de räknar på ett annat sätt. Det var precis
            så vi inte skulle ha det.
          </note>
          <note>
            Till sist vill jag säga igen: Det viktigaste är inte att vi tjafsar
            om statistiken, utan det viktigaste är att det blir åtgärder inriktade
            mot ungdomar, så att de kommer tillbaka till jobb. Det är det
            som är den gemensamma viktiga uppgiften, att se till att få dem
            i arbete så att vi inte får en generation som blir förlorad på
            grund av att de är arbetslösa väldigt länge.
          </note>
          <note type="speaker">
            Anf. 50 Arbetsmarknadsminister SVEN OTTO LITTORIN (m):
          </note>
          <note>
            Herr talman! Jag håller med!
          </note>
          <note>
            Överläggningen var härmed avslutad.
          </note>
          <note>
            13 § Svar på interpellation 2008/09:596 om bärplockarnas situation
          </note>
          <note type="speaker">
            Anf. 51 Arbetsmarknadsminister SVEN OTTO LITTORIN (m):
          </note>
          <note>
            Herr talman! Patrik Björck har frågat mig om jag avser att ta
            något initiativ med anledning av det han beskriver i interpellationen
            angående effekterna av regeringens arbetsmarknadspolitik.
          </note>
          <note>
            Först av allt: Det finns inga specialregler på arbetsmarknaden
            som tillkommit för att det ska kunna gå att utnyttja utländska
            bärplockare i våra norrländska skogar. Samma regler gäller för
            dessa utstationerade arbetstagare som för vilka utstationerade
            arbetstagare som helst. Det innebär att viss lagstiftning på arbetsmarknadsområdet
            enligt utstationeringslagen ska tillämpas på de utstationerade
            arbetstagarna. Det rör sig om bestämmelser i semesterlagen, arbetstidslagstiftningen,
            arbetsmiljölagen och diskrimineringslagstiftningen.
          </note>
          <note>
            När det gäller lön är det dock arbetsmarknadens parter som reglerar
            lönenivåer genom kollektivavtal. Att parterna svarar för lönebildningen
            är en grundbult i den svenska arbetsmarknadsmodell som har tjänat
            Sverige så väl under så lång tid.
          </note>
          <note>
            När det gäller utstationeringssituationer förutsätter dock den
            svenska arbetsmarknadsmodellen att facket tar initiativ och engagerar
            sig för att se till att personer som tillfälligt arbetar i Sverige
            inte gör detta med villkor som ligger under en acceptabel svensk
            nivå. När det gäller de thailändska bärplockarna har jag inte
            sett uttryck för något slags vilja från fackets sida att bistå
            arbetstagarna med hjälp tills i går. Detta är beklagligt.
          </note>
          <note>
            Jag håller med om att situationen för de thailändska bärplockarna
            är bekymmersam. De problem som beskrivits verkar dock framför
            allt ligga i att de thailändska arbetsgivarna inte uppfyller sina
            delar av avtalen med de arbetstagare som sänds hit eller att arbetstagarna
            sänds till Sverige utifrån förutsättningar som sedan inte visar
            sig vara riktiga. Dessvärre finns det inte mycket man kan göra
            åt sådana missförhållanden genom lagstiftningsåtgärder inom mitt
            ansvarsområde, åtminstone inte utan att man gör betydande ingrepp
            i den svenska arbetsmarknadsmodellen genom att införa lagstadgade
            miniminivåer när det gäller lön.
          </note>
          <note>
            Den svenska modellen förutsätter ett större engagemang från svensk
            facklig sida att hjälpa de gästarbetare som känner sig illa behandlade
            att ta till vara sina intressen gentemot sina arbetsgivare och
            verka för att de inte arbetar under villkor som är oskäliga. Det
            är så den svenska arbetsmarknadsmodellen är tänkt att fungera.
          </note>
          <note>
            Patrik Björck talar om att regeringen verkat för att försämra
            arbetstagarnas ställning och möjligheterna för facken att ta till
            vara de anställdas rättigheter. Detta är fel. Regeringens utgångspunkt
            är att den svenska modellen på arbetsmarknaden är värd att värna
            om. Även när det gäller regeringens reaktion på Lavaldomen är
            Patrik Björcks beskrivning helt felaktig. I regeringens direktiv
            till Lavalutredningen var en klar utgångspunkt att en lösning
            på de problem som uppstått till följd av domen så långt som möjligt
            skulle hittas inom ramen för den svenska arbetsmarknadsmodellen.
            Lavalutredningen hittade också en sådan lösning, och den ligger
            nu till grund för det fortsatta arbetet inom Regeringskansliet.
          </note>
          <note type="speaker">
            Anf. 52 PATRIK BJÖRCK (s):
          </note>
          <note>
            Herr talman! Bärplockarnas situation handlar den här interpellationen
            om och om regeringens arbetsmarknadspolitik och hur det hänger
            ihop. Vi har i sommar sett effekter av regeringens arbetsmarknadspolitik.
            Människor från fattiga länder utnyttjas hänsynslöst, blir skuldsatta,
            är rättslösa och arbetar för mycket låga eller obefintliga löner.
          </note>
          <note>
            Regeringen har sedan den tillträdde konsekvent och medvetet försvagat
            ställningen för de anställda i Sverige. Fackets möjligheter att
            skydda anställningsvillkor har undergrävts steg för steg. Regeringens
            reaktion på den så kallade Lavaldomen visade med all önskvärd
            tydlighet på vart man syftade. Hanteringen av a-kassan i syfte
            att pressa löner och förändra maktbalansen till de anställdas
            nackdel är en annan del av den politiken. Specialregler som har
            möjliggjort för rovdrift på utländska bärplockare är ytterligare
            ett exempel på vad man vill åstadkomma med sin arbetsmarknadspolitik.
            Även om de scener som utspelar sig i våra bärskogar kan ses som
            en ytterlighet är det en bra illustration på vart vi är på väg
            om inte den här politiken förändras.
          </note>
          <note>
            Då var frågan om arbetsmarknadsministern avsåg att ta något initiativ
            för att förändra det här. Svaret är väldigt tydligt: Det är nej.
            Arbetsmarknadsministern har inte tänkt ta några som helst initiativ
            för att rätta till de svåra missförhållandena.
          </note>
          <note>
            Till att börja med är det oerhört viktigt att konstatera att
            arbetsmarknadsministern faktiskt har ett ansvar även i det här
            speciella fallet med bärplockarna i våra skogar. Arbetsmarknadsministern
            har vid ett antal tillfällen offentligt uttryckt att han inte
            har något som helst ansvar, och han gör det även i svaret på den
            här interpellationen.
          </note>
          <note>
            Sedan skyller arbetsmarknadsministern på den svenska fackföreningsrörelsen,
            att det som sker på arbetsmarknaden i allmänhet och i bärskogarna
            i synnerhet är deras ansvar. Det är ett väldigt märkligt påstående
            från arbetsmarknadsministern. Självklart har arbetsmarknadsministern
            ett ansvar för det som sker, och självklart är det viktigt att
            arbetsmarknadsministern tar itu med detta. Det handlar bland annat
            om de villkor som gäller när myndigheten har förändrat förhållandena
            för bärplockarna och vilka krav som man ställer på de företag
            som hyr in dem. Man har öppnat för den rovdrift som vi utan överdrift
            skulle kunna kalla det här.
          </note>
          <note>
            Här skulle arbetsmarknadsministern naturligtvis kunna ta ett
            initiativ, hantera de här frågorna och rätta till den situation
            som uppstått när arbetsmarknadsministern har varit ansvarig för
            de här frågorna i regeringen.
          </note>
          <note>
            Det är också viktigt att se på helheten. Självklart hamnar vilken
            regering som helst och vilken minister som helst i nya situationer.
            Den globala värld vi lever i ställer oss inför nya krav. Det uppstår
            situationer som vi kanske tidigare inte har varit bekanta med
            och som gör att vi är tvungna att lära oss att hantera dem. Att
            det kommer människor flygande över halva jordklotet för att plocka
            bär i våra skogar är en situation som man kanske för 20 år sedan
            hade svårt att föreställa sig. Då måste man kunna hantera det;
            det är en mycket speciell situation. Jag kan hålla med ministern
            om att det är en svår situation.
          </note>
          <note>
            Vad som är anmärkningsvärt i debatten och som det här är ett
            tydligt exempel på är att arbetsmarknadsministern inte har några
            som helst problem med att den här situationen uppstår. Arbetsmarknadsministern
            företräder en regering som på punkt efter punkt, på förslag efter
            förslag konsekvent drivit en politik vars effekt vi i dess absolut
            mest extrema form kan se i det som sker i de svenska bärskogarna.
            Vi kan också se att sådant förekommer i bransch efter bransch
            på den svenska arbetsmarknaden. Arbetsmarknadsministern har vid
            varje enskilt tillfälle vägrat att ta några som helst initiativ
            för att rätta till det.
          </note>
          <note type="speaker">
            Anf. 53 BÖRJE VESTLUND (s):
          </note>
          <note>
            Herr talman! Jag hade inte för avsikt att gå in i debatten, men
            när jag läste svaret kände jag att det finns en liten sak som
            arbetsmarknadsministern har glömt bort. När man tittar på hur
            riksdagen tidigare hanterat frågan om bärplockare kan man konstatera
            att detta hela tiden varit en skattefråga. Det är vad den handlat
            om. Det är också vad den historiskt har handlat om. Det har handlat
            om att människor i vårt land skulle kunna tjäna några kronor extra
            på att plocka bär och sälja lite bär varje år. Det är det debatten
            hela tiden har handlat om så här långt.
          </note>
          <note>
            Det var i flera år andra nationaliteter, företrädesvis polacker,
            som var här och plockade bär. För deras del var inte kostnaderna
            så stora. Var det ett dåligt bärår kunde de åka hem med en liten
            inkomst, men de skuldsatte sig inte, som thailändarna gör. Därför
            är situationen annorlunda, och därför måste politikerna agera.
            Det är det enkla. I det avseendet håller jag med och jag instämmer
            i vad Patrik Björck säger om att det här är ett arbetsmarknadspolitiskt
            problem som måste lösas. Vi kan inte ha en sådan här situation.
            Samtidigt vet vi att om vi inte får hit thailändare eller människor
            från andra länder kommer förmodligen bären inte att plockas. Det
            kommer att få konsekvenser inte minst för näringslivet i de norra
            delarna av vårt land, kanske också i de södra delarna, eftersom
            mycket av livsmedelsindustrin ligger i södra Sverige.
          </note>
          <note>
            Det är det som jag tycker är viktigt. Man måste se frågan ur
            det perspektivet. Den här frågan har aldrig varit aktuell i riksdagen
            förut mer än som en skattefråga. Det måste vi ha i minnet. Det
            är ett annat perspektiv. Vi måste hantera det annorlunda.
          </note>
          <note>
            Därför tycker jag att arbetsmarknadsministern gör det lite för
            enkelt för sig när han säger att det här inte är hans ansvar över
            huvud taget, att det här helt och hållet är parternas ansvar.
            Det har alltid varit så när det kommer in någonting nytt på arbetsmarknaden.
            Till exempel gällde det i början av 60-talet byggnadsingenjörer
            som nästan inte alls hade funnits på vår arbetsmarknad förut.
            Det fanns ingen reglering över huvud taget för dem under många
            år. Så småningom blev det en reglering. Så var det med hela IT-sektorn.
            Först var man inte med i facket, för det fanns inget fack som
            kände sig riktigt ansvarigt för IT-sektorn. Var det en tjänstesektor
            eller en industrisektor? Detta bjäbbade man om i några år.
          </note>
          <note>
            Här har vi ytterligare någonting som vi inte tidigare har behövt
            reglera, och det tar sin tid. Att påstå att facket inte har varit
            engagerat i det här är att överdriva en smula. Det är den normala
            ordningen när det kommer in någonting nytt som man måste börja
            reglera inom fackföreningarna. Framför allt vill jag poängtera
            att vi inte kan diskutera det här bara som en arbetsmarknadsfråga,
            utan vi måste se den i ett historiskt perspektiv. Det historiska
            perspektivet är det som ofta saknas i kammarens debatter.
          </note>
          <note type="speaker">
            Anf. 54 Arbetsmarknadsminister SVEN OTTO LITTORIN (m):
          </note>
          <note>
            Herr talman! Börje Vestlund har naturligtvis rätt på många sätt,
            men på ett sätt inte. Det här är definitivt inte ett oreglerat
            område. Det är precis tvärtom. Alla skyddsregler finns. Bärplockarna
            från Thailand, som det har varit så mycket debatt om de senaste
            veckorna, är enligt lagens mening utstationerad personal. Utstationeringslagen
            pekar på de olika skyddslagstiftningar som finns och som gäller
            även för de thailändska bärplockarna när det gäller semesterlagen,
            arbetstidslagen, arbetsmiljölagen och diskrimineringslagstiftningen.
            Har man problem med sin arbetsmiljö, som man uppfattar det, och
            om man inte har ett skyddsombud och inte har en facklubb lokalt
            kan man omedelbart och direkt vända sig till Arbetsmiljöverket.
            Har man problem med sitt boende vänder man sig till kommunen.
            Dessutom tog i just det här fallet Thailands ambassad i Stockholm
            ett väldigt stort ansvar. Man åkte upp och försökte reda ut situationen.
          </note>
          <note>
            Jag träffade den thailändska arbetsmarknadsministern och ambassadören
            för att både hålla mig informerad och se om vi kunde hjälpa till.
          </note>
          <note>
            Men nu är det ju så, återigen, att varken Migrationsverket eller
            Skatteverket sätter lön i Sverige. Det är parterna som gör det.
            Därför är jag oerhört glad för att precis det jag efterlyste nu
            har hänt.
          </note>
          <note>
            På LO:s hemsida kunde jag i går läsa att man från LO:s sida nu
            har gjort just det som jag hela tiden har efterlyst. Man har nämligen
            satt i gång arbetet med att organisera bärplockarna och ta till
            vara deras intressen.
          </note>
          <note>
            Låt mig bara citera Per Bardh som är LO:s avtalssekreterare.
            Han sade så här i går på LO:s hemsida:
          </note>
          <note>
            Det är parternas ansvar att reglera de grundläggande villkoren
            på arbetsmarknaden. LO tar ansvaret för att samordna arbetet kring
            de här frågorna och se till att det sker skyndsamt. Vi kommer
            att göra vad vi kan för att ge bärplockarna schyssta villkor.
          </note>
          <note>
            Så säger Per Bardh, LO:s avtalssekreterare.
          </note>
          <note>
            Tack, Per Bardh! Det var precis det jag efterlyste. Det är det
            som är den svenska modellen. Vi kan inte bara ha den svenska modellen
            när det är kul. Vi måste faktiskt ha den svenska modellen också
            när det är lite tuffare.
          </note>
          <note>
            Det här var för mig helt analogt med Lavalsituationen. Då var
            det utstationerade byggnadsarbetare från Lettland som kom till
            Sverige. Då gick det bra att raskt, för att kämpa för de fackliga
            rättigheterna, sätta det bygget i blockad.
          </note>
          <note>
            Men när det gällde de thailändska bärplockarna och att ta hand
            om deras individuella rättigheter dröjde det en månad innan vi
            fick ett besked om att de på LO var intresserade. Men nu är de
            det, och jag är oerhört glad för att de är det och för att de
            engagerar sig på det här sättet.
          </note>
          <note>
            När det gäller alla andra områden finns det ju lagar. Det finns
            skyddsregler, och det finns myndigheter som man kan vända sig
            till när det gäller att ta till vara de intressen som finns. Men
            just när det gäller lön och arbetsvillkor krävs det att det faktiskt
            finns parter som engagerar sig.
          </note>
          <note>
            Vi har gjort ytterligare en sak. Om man får tro debatten och
            diskussionen har det ju gått konstigt till i Thailand, det vill
            säga det har varit fel information, falska förespeglingar, konstiga
            kontrakt och annat. Där hade den thailändska ministern och jag
            ett bra meningsutbyte när det gäller hur vi kan förbättra informationen.
          </note>
          <note>
            Det handlar till exempel om att så tidigt som möjligt få information
            om prognoser när det gäller bärtillgång, så att det inte kommer
            hit 7 000 bärplockare utan att det finns bär att plocka. Det är
            en del av problematiken, och detta kan möjligen undvikas om man
            får rätt information.
          </note>
          <note>
            Vi har också ökat informationsinsatserna på svenska ambassaden,
            bland annat i Bangkok men också på andra håll, när det gäller
            information om vad som gäller på svensk arbetsmarknad.
          </note>
          <note>
            Det är alltså information om den svenska modellen, information
            om partssamverkan, information om vilka myndigheter man kan kontakta
            också detta för att se till att undvika en del av den här problematiken.
          </note>
          <note>
            Vi ska naturligtvis fortsätta att ha ordentlig kontakt med den
            thailändska ambassaden för att försöka se till att undvika detta
            framöver. Det handlar om att vi har rätt information och rätt
            struktur när det gäller vart man kan vända sig.
          </note>
          <note>
            Men, återigen, i grunden finns alla lagar och regler, och nu
            är jag väldigt glad och tacksam över att LO faktiskt har engagerat
            sig i den frågan. Det var precis det jag efterlyste.
          </note>
          <note type="speaker">
            Anf. 55 PATRIK BJÖRCK (s):
          </note>
          <note>
            Herr talman! Enligt arbetsmarknadsministern tar Thailands ambassad
            ansvar för den här frågan. Thailands regering tar tydligen ansvar
            för den här frågan. Nu har arbetsmarknadsministern också kunnat
            konstatera att facket tar ansvar för den här frågan. LO:s avtalssekreterare
            tar ansvar för den här frågan.
          </note>
          <note>
            Det verkar som att alla i hela världen utom arbetsmarknadsministern
            och den regering han representerar tar ansvar i den här frågan.
          </note>
          <note>
            Det är just det som gör så många av oss så frustrerade, och det
            är just det som sätter arbetsmarknadsministern och regeringen
            i en så beklämmande situation. Alla andra tar ansvar, men inte
            regeringen. Det kan vi konstatera.
          </note>
          <note>
            Sedan kan jag förstå, om det dyker upp nya och svåra frågor,
            att det kan ta tid att hantera dem. Men om inte viljan finns och
            om man inte ser det som ett problem att fattiga människor svälter
            i svenska skogar kan man aldrig lösa det här. Det är det som är
            vår allvarligaste kritik när det gäller det akuta problemet med
            bärplockarna.
          </note>
          <note>
            Men sedan det är en del av det jag tar upp i min interpellation
            finns det en väldigt tydlig tendens i regeringens arbetsmarknadspolitik
            att man, så att säga, medvetet skapar situationer som i sin mest
            extrema form kunde ses i de svenska bärskogarna och som sakta
            men säkert gör sitt inträde i svensk arbetsmarknad.
          </note>
          <note>
            Här är den interpellation om illojal konkurrens som Lars Johansson
            ställt till arbetsmarknadsministern och som debatterades tidigare
            i dag ett väldigt bra exempel. Också där väljer regeringen att
            titta bort och inte ta sitt ansvar.
          </note>
          <note>
            I den situation som uppstod i och med Lavaldomen hade det varit
            väldigt viktigt om regeringen, om man hade velat slå fast den
            svenska arbetsmarknadsmodellen, hade tagit ett ansvar. Det gjorde
            man inte.
          </note>
          <note>
            Man är inte beredd att rätta till svensk lagstiftning fullt ut
            så att man kan få bort problemet. Man är inte beredd att lyfta
            upp frågan om utstationeringsdirektivet i Europa, trots att Sverige
            nu är ordförandeland. Det har man tydligt sagt.
          </note>
          <note>
            När det gäller tjänstedirektivet och hur man ska implementera
            det i Sverige har det konstaterats att de förslag regeringen kommer
            med fullständigt stjälper hela den överenskommelse som har gjorts
            med fackföreningsrörelsen på Europanivå.
          </note>
          <note>
            Regeringen förbereder alltså en lagändring som tar bort kravet
            på en lokal arbetsgivarrepresentant i landet. Det som väntar svenska
            fackföreningar kan därför vara förhandlingar på Cypern eller Irland
            när det gäller att träffa kollektivavtal för anställda som är
            här tillfälligt. På vilket sätt underlättar det svensk fackföreningsrörelses
            möjligheter att tillvarata enskilda arbetares och den svenska
            modellens intressen? Kan arbetsmarknadsministern svara på det?
          </note>
          <note>
            När det gäller de nya reglerna för arbetskraftsinvandring är
            det exakt samma sak: Där tar man bort möjligheten till offentlig
            prövning av behov och rimlighet för företagens anställningar.
            Det innebär att arbetskraftsinvandringen kan bli ett sätt att
            kringgå lagar och regler och dumpa löner och villkor på arbetsmarknaden.
          </note>
          <note>
            Vi ser återigen hur regeringen konsekvent och medvetet skapar
            många nya situationer där detta kommer att inträffa. På byggnadsarbetsplatser,
            i skogen när det gäller bärplockning och skogsplantering, i servicesektorn,
            i industrin överallt ser man hur det uppstår. Regeringen håller
            nämligen konsekvent på att förändra det här landet. Man gör det
            medvetet. Man gör det visserligen på ett sådant sätt att man låtsas
            stå för den svenska arbetsmarknadsmodellen, men i handling går
            man emot den på punkt efter punkt. Det är väldigt viktigt att
            belysa.
          </note>
          <note type="speaker">
            Anf. 56 BÖRJE VESTLUND (s):
          </note>
          <note>
            Herr talman! Man kan säga mycket här. Jag reagerar på konstaterandet
            att olika typer av lagar gäller. Ja, det är väl rimligt att alla
            lagar gäller lika för alla? Det trodde jag att vi var helt överens
            om land ska med lag byggas. Därmed behöver vi inte debattera det,
            för det är klart att lagstiftning gäller.
          </note>
          <note>
            Som en jämförelse har vi till exempel de IT-anställda som kom
            in på 80- och 90-talen. De hade inga avtal. Det fanns ingen reglerad
            övertid och sådana saker. Det kom senare. I det avseendet är detta
            samma sak. Nu har man sagt att det är en fråga för parterna. Jag
            delar arbetsmarknadsministerns glädje över att man faktiskt tycker
            att det är en fråga som bör hanteras.
          </note>
          <note>
            Problemet är att det aldrig har funnits några anställda i den
            här verksamheten. Jag kan ta ett exempel från min egen familj.
            Min mormor brukade varje år plocka och sälja ett par hundra liter
            lingon och blåbär. Det gjorde hon för att dryga ut sin hushållskassa.
            Det är så verksamheten traditionellt har sett ut. Nu är situationen
            något annorlunda, och då måste man gå in och hantera detta.
          </note>
          <note>
            Det finns kollektivavtal när det gäller odlade bär, och de borde
            rimligen gälla även här. Dessutom har man med hjälp av underfundiga
            regler skrivit bort sådant som att det ska vara 13 000 kronor
            i månaden.
          </note>
          <note>
            Uppstår ett allvarligt problem, oaktat var det finns, bör man
            som regering göra väldigt mycket för att åtgärda det. Det är ingen
            tvekan om att detta har varit en rovdrift på människor där man
            har gett dem löften om någonting annat än det som verkligen blev.
            I det avseendet måste jag säga att det är mycket underligt att
            vi har en regering som sitter ganska passiv och gör väldigt lite
            för att försöka reglera detta.
          </note>
          <note type="speaker">
            Anf. 57 Arbetsmarknadsminister SVEN OTTO LITTORIN (m):
          </note>
          <note>
            Herr talman! Det är inte bara Patrik Björcks röst som är grumlig
            utan också tanken i dag. Vad vill Patrik Björck och Börje Vestlund
            att jag ska göra om jag nu är så himla passiv? Ursäkta, men vad
            vill ni att jag ska göra?
          </note>
          <note>
            Lagar och regler finns. De gäller samtliga på svensk arbetsmarknad.
            Det är alla de delar som utstationeringslagen pekar på. Det gäller
            de thailändska bärplockarna såväl som svetsarna i Oxelösund. Det
            är inga problem. De lagarna och reglerna ska följas.
          </note>
          <note>
            Myndigheterna finns på plats för att hjälpa till i de enskilda
            fallen. Men när det gäller lön är det parternas ansvar att göra
            det. Vill Patrik Björck och Börje Vestlund att vi ska ha lagstadgade
            minimilöner i Sverige? Är det så? Då skulle jag gärna vilja höra
            det nu. För då är det det största systemskiftet vi har hört om
            på svensk arbetsmarknad sedan decemberkompromissen 1906, om jag
            ska vara riktigt ordentlig.
          </note>
          <note>
            Vad är det ni vill att jag ska göra? Vi har gått igenom regelverket.
            Vi har gått igenom med myndigheterna vilket deras ansvar är. Vi
            har gått igenom med Thailands regering och Thailands ambassad
            vilka regler som gäller och som gäller lika för all personal utstationerad
            i Sverige.
          </note>
          <note>
            Då är det bara lönefrågan kvar. Vill ni ha den svenska modellen
            bara när det är solsken ute? När det finns ett område som är oreglerat
            i den meningen att det inte finns kollektivavtal då ska helt plötsligt
            facket inte ha någonting att säga till om. Är det det ni säger?
          </note>
          <note>
            Nej, det är naturligtvis inte det ni säger. För det som Börje
            Vestlund sade och där jag delar uppfattningen är att vi är glada
            för att LO nu äntligen har agerat i den här frågan och insett
            att de faktiskt har ett ansvar om man ska hålla den svenska modellen
            levande. Annars kommer nämligen alla de kritikstormar som man
            hör. Vi kan bli lika upprörda allihop när vi ser de thailändska
            arbetarna och de villkor som de har haft i skogen.
          </note>
          <note>
            Men åter igen: Vad ska jag göra om inte lita till den svenska
            modellen? Då är det lagstiftning som gäller, och då vill jag gärna
            veta från er vilken lagstiftning det är som vi ska ändra på just
            när det gäller de thailändska bärplockarna. Det är ni faktiskt
            skyldiga att svara på om ni säger att den svenska modellen inte
            duger just i det här fallet.
          </note>
          <note type="speaker">
            Anf. 58 PATRIK BJÖRCK (s):
          </note>
          <note>
            Herr talman! Vad vill vi att regeringen ska göra? Vi vill att
            regeringen ska ta sitt ansvar. Jag tyckte att jag var extremt
            tydlig på den punkten. När man ska ta sitt ansvar ska man naturligtvis
            göra det utifrån den verklighet vi befinner oss i.
          </note>
          <note>
            Är det så att regelverket tillåter människor att rättslösa och
            skuldsatta sitta utan inkomst i svenska bärskogar är det självklart
            att regeringen ska ta ansvar. Har det dessutom uppstått genom
            att under regeringen ansvariga myndigheter har hanterat frågan
            så att man har särbehandlat de här bärplockarna ska man naturligtvis
            se till att reglera det på något sätt.
          </note>
          <note>
            När det gäller den övriga kritiken jag sade att man såg det här
            som en tendens eller en medveten strategi från regeringen är det
            naturligtvis samma svar. Vad ska ni göra? Ni ska se till att upphäva
            effekten av Lavaldomen. Jag tyckte att jag var oerhört tydlig
            på den punkten. Ni ska göra det både i svensk lagstiftning och
            i gemensamhetslagstiftning. Jag var oerhört tydlig.
          </note>
          <note>
            När det gäller tjänstedirektivet ska man naturligtvis inte slå
            undan fötterna för fackföreningens möjlighet att tillvarata sina
            medlemmars intressen genom att tillse att det inte finns någon
            representant att förhandla med. Man får jaga arbetsgivarrepresentanter
            över hela världen. Det är väldigt tydligt. Jag var oerhört tydlig
            på den punkten. Jag är det en gång till.
          </note>
          <note>
            När det gäller Lars Johanssons exempel vid en tidigare interpellation
            på när det uppstår illojal konkurrens beroende på att man hanterar
            gemensamhetslagstiftningen på ett oseriöst sätt i medlemsländer
            ska man naturligtvis som medlemsland och som ordförande i EU nu
            se till att undanröja de problem som uppstår om man vill det.
            Vad som är uppenbart är att arbetsmarknadsministern och den regering
            som arbetsmarknadsministern företräder inte vill åtgärda de här
            problemen.
          </note>
          <note>
            Vad jag vill att ni ska göra är att åtgärda samtliga de problem
            som jag mycket tydligt och mycket klart har tagit upp i debatten
            här i dag.
          </note>
          <note type="speaker">
            Anf. 59 Arbetsmarknadsminister SVEN OTTO LITTORIN (m):
          </note>
          <note>
            Herr talman! Patrik Björck har nog tagit lite för mycket hostmedicin.
            Ta sitt ansvar vad är det för bludder? Ursäkta mig, men lagar
            och regler finns på plats för att skydda de thailändska bärplockarna
            i allt utom när det gäller lönesättning. Vi har inte lagstiftning
            på det området.
          </note>
          <note>
            Vad ska jag ta för ansvar annat än att just uppmana parterna
            till att göra det parterna ska i den svenska modellen? Det är
            en väldigt bra fråga.
          </note>
          <note>
            Jag fick inte svar på det. Just när det gäller de thailändska
            bärplockarna, vill Patrik Björck att vi ska lagstifta om minimilöner
            eller vill han inte? Det fick vi aldrig något svar på. Det är
            inte myndigheterna som sätter lön i Sverige, utom för dem som
            är anställda på myndigheterna. Det vet Patrik Björck mycket väl.
          </note>
          <note>
            Även om det skulle finnas, vilket inte går att verifiera och
            som jag inte känner till, någon särbehandling av de thailändska
            bärplockarna hos någon av myndigheterna är det inte de som sätter
            lön i Sverige. Det är inte det. Det är parterna som sätter lön.
            Därför ska man kräva att parterna engagerar sig när det finns
            missförhållanden.
          </note>
          <note>
            Precis som Börje Vestlund var inne på är de som plockar odlade
            bär organiserade i Kommunal redan i dag. Vad är det för fel på
            att engagera sig och även engagera dem som verkligen behöver hjälpen?
            Det är de thailändska bärplockarna som vi har sett i tidningar
            och på tv leva under dåliga förhållanden. Det tog en månad innan
            man kom på att man skulle göra det.
          </note>
          <note>
            Nu är jag glad att det skedde. Men vad är det Patrik Björck kräver?
            Åter igen: I den här specifika situationen när det gäller bärplockarna,
            inte de andra sakerna de har vi diskuterat vid andra tillfällen
            och kan fortsätta att diskutera vill Patrik Björck ha lagstadgad
            minimilön eller inte?
          </note>
          <note>
            När ska den svenska modellen gälla? I bra fall eller inte?
          </note>
          <note>
            (TALMANNEN: De sista frågorna upplever jag som retoriska upprepningar
            från tidigare inlägg. De ger därför inte rätt till något ytterligare
            inlägg.)
          </note>
          <note>
            Överläggningen var härmed avslutad.
          </note>
          <note>
            14 § Svar på interpellation 2008/09:597 om löner och villkor
            vid bärplockning
          </note>
          <note type="speaker">
            Anf. 60 Arbetsmarknadsminister SVEN OTTO LITTORIN (m):
          </note>
          <note>
            Herr talman! Det finns säkert utrymme för Patrik Björck att gå
            upp även i den här debatten och svara på de frågorna.
          </note>
          <note>
            Sven-Erik Österberg har frågat mig vilka överväganden jag har
            gjort i fråga om den regelförändring som fått konsekvenser för
            de utländska bärplockarna, om jag kommer att bjuda in parterna
            till samtal om hur sådana problem kan stävjas, om jag avser att
            initiera förändringar i regelverket så att bärplockarnas villkor
            överensstämmer med gällande lagar och regler på svensk arbetsmarknad,
            när detta initiativ kommer att ske och när en regeländring kan
            träda i kraft samt slutligen om jag ämnar vidta åtgärder för att
            säkerställa att de fackliga organisationerna kan genomföra sina
            uppgifter och hämta in nödvändiga uppgifter för att kunna säkerställa
            goda villkor vid bärplockning och liknande arbetsuppgifter det
            var en lång mening.
          </note>
          <note>
            Låt mig börja med att upprepa vad jag har sagt vid ett flertal
            tillfällen både i svar på riksdagsfrågor och på tidigare interpellationer:
            Samma regler gäller på den svenska arbetsmarknaden för utländska
            bärplockare som för vilken utstationerad arbetstagare som helst.
          </note>
          <note>
            Arbetstidslagstiftningen, arbetsmiljölagen, semesterlagen och
            diskrimineringslagstiftningen gäller enligt utstationeringslagen
            för bärplockare som utstationerats från Thailand precis som för
            exempelvis byggarbetare som utstationerats från ett annat EU-land.
            Några regeländringar på arbetsmarknadsområdet som har förändrat
            situationen för utländska bärplockare har inte skett.
          </note>
          <note>
            Om det finns någon del i den bekymmersamma situation de thailändska
            bärplockarna hamnat i som kan härledas till den svenska regleringen
            på arbetsmarknaden är det att det svenska facket över huvud taget
            inte har engagerat sig i dessa bärplockares situation tills i
            går. På den svenska arbetsmarknaden är det fackets uppgift att
            övervaka och se till att arbetstagare som arbetar tillfälligt
            i landet gör detta under villkor som ligger på en nivå som är
            acceptabel med svenska mått mätt. Detta är ett ansvar facket måste
            ta lika mycket när det gäller thailändska bärplockare som när
            det gäller annan utländsk arbetskraft.
          </note>
          <note>
            I fråga om fackets möjligheter att genomföra sina uppgifter och
            hämta in nödvändiga uppgifter för att kunna säkerställa goda villkor
            för bärplockare och andra vill jag åter igen hänvisa till den
            svenska arbetsmarknadsmodellen. I Sverige har en stor del av ansvaret
            för löner och andra anställningsvillkor lämnats till arbetsmarknadens
            parter att reglera genom kollektivavtal. För att få till stånd
            sådana kollektivavtal har de fackliga organisationerna möjlighet
            att vidta stridsåtgärder.
          </note>
          <note>
            I detta system ligger också att det är arbetsmarknadens parter
            som har ansvaret att se till att kollektivavtal som slutits med
            en arbetsgivare verkligen följs. Mekanismer rörande tillsyn och
            kontroll kan regleras i själva kollektivavtalet. Jag kan mot den
            bakgrunden inte se att det finns något behov av sådana åtgärder
            som Sven-Erik Österberg efterlyser.
          </note>
          <note>
            När det gäller frågan om jag kommer att bjuda in parterna till
            samtal i dessa frågor måste jag säga att jag mot bakgrund av att
            det inte är regleringen på arbetsmarknaden som tycks ha varit
            problemet när det gäller de thailändska bärplockarna inte ser
            något omedelbart behov av sådana samtal. Någon framställan från
            parternas sida har heller inte skett.
          </note>
          <note>
            Migrationsverket har under hösten sin årliga uppföljning av hur
            samarbetet med bärindustrin fungerat under året. I denna uppföljning
            bjuds både arbetsgivar- och arbetstagarorganisationer in. Det
            är regeringens förhoppning att berörda parter finner formerna
            för ett samrådsförfarande när det gäller de utländska bärplockarna
            som fungerar lika bra som på andra områden. Regeringen avvaktar
            denna uppföljning, och vi får utifrån resultatet av den ta ställning
            till om det finns anledning att samla parterna till diskussioner
            med regeringen.
          </note>
          <note type="speaker">
            Anf. 61 SVEN-ERIK ÖSTERBERG (s):
          </note>
          <note>
            Herr talman! Det är väl risk att det blir en något likartad debatt
            här. Jag tycker i likhet med Patrik Björck att arbetsmarknadsministern
            gör det oerhört lätt för sig som ansvarig minister för arbetsmarknaden
            i Sverige. Vi har ändå sett de här bilderna de senaste veckorna.
            Det är ganska dystert att se hur människor som kommer hit och
            tror att de ska kunna tjäna pengar och få en bättre tillvaro i
            sitt hemland blir behandlade på det här sättet och hamnar i ett
            så fruktansvärt trångmål som många har gjort. Senast i går kväll
            var det ett ordentligt reportage på området.
          </note>
          <note>
            Svensk lagstiftning och den svenska modellen jag tycker att det
            finns ett ansvar också. Arbetsmarknadsministern hänvisar till
            parterna. Men den ena parten kommer väl inte att bry sig ett endaste
            dugg. Den andra parten har agerat, men arbetsgivarsidan kommer
            väl inte att göra någonting åt det här över huvud taget, även
            om det fanns en liten entusiasm när det gällde Lavalfrågan.
          </note>
          <note>
            Jag måste ställa frågan: Vad är motparten till LO i det här fallet?
            Om jag förstår det rätt när det gäller de thailändska bärplockarna
            så är det inte bäruppköparna som är motpart. De köper bär. Det
            finns ett bemanningsföretag som ser till att bärplockarna kommer
            hit. Å andra sidan avlönar inte bemanningsföretagen bärplockarna,
            vilket annars är det vanligaste. Bemanningsföretaget brukar betala
            lönen och ta in en avgift från dem som man utför tjänsten åt.
            Det är det normala som sker till exempel i industrin, och då är
            det hela reglerat så att man vet vem som är motpart.
          </note>
          <note>
            I det här fallet ser bemanningsföretagen till att de thailändska
            bärplockarna kommer till Sverige, och här dumpar de i princip
            av dem. Sedan får de sätta i gång och plocka bär och sälja dem,
            och så får de pengarna av bäruppköparna. Man får alltså betalt
            från ett annat håll, men var är motparten? Om man ska kräva kollektivavtal
            för att reglera lön, som arbetsmarknadsministern säger, kan man
            fråga sig om någon är intresserad av att teckna kollektivavtal.
            Kommer bäruppköparna att vara det? Absolut inte de anser sig inte
            som motpart, och lyssnar man på dem har de heller inget ansvar
            i den här frågan. Det thailändska bemanningsföretaget, ska de
            skriva kollektivavtal i det här läget? Om de vägrar, är det dem
            man ska sätta i blockad och använda stridsåtgärder mot i Thailand,
            på andra sidan jordklotet? Hur ska man gå till väga?
          </note>
          <note>
            Jag säger detta för att problematisera frågan. Visst kan man
            alltid säga att fackliga organisationer ska vara med, men är det
            under rimliga förutsättningar som arbetsmarknadsministern lämpar
            över hela ansvaret på de fackliga organisationerna och säger att
            den svenska modellen ska fungera? Är det inte regeringens och
            den ansvariga ministerns sak att se till att det finns förutsättningar
            så att den svenska modellen kan fungera? Arbetsmarknadsministern
            hänvisar till att lagar gäller, men om inte lagarna efterlevs
            och systemet är så manipulerat så att förutsättningarna under
            vilka lagarna ska gälla inte längre finns, finns det då inte skäl
            att se över detta och göra något åt det? Det är uppenbart att
            den här frågan kan upprepas nästa år.
          </note>
          <note>
            Vad jag har förstått var det tydligen fram till 2007 Migrationsverket
            som tillsammans med Arbetsförmedlingen tog fram regler för hur
            denna bemanning ska gå till. Där fanns tidigare en minimilön inskriven.
            Varför fanns den där? Var det inte ett brott mot den svenska modellen
            då? Den togs bort 2007, så helt plötsligt var inte lönen reglerad
            längre. Vad som hänt där är en springande punkt.
          </note>
          <note>
            Det framkom dessutom, vad jag förstod, att Migrationsverket ska
            se till att en riskfond för bemanningsföretag byggs upp så att
            det finns pengar att ta av så att människor inte hamnar på bar
            backe när sådant här händer. En tjänsteman ursäktade sig och sade
            att det där hade de inte kontrollerat och de fick väl bättra sig.
            Finns det i så fall inte skäl att gå in där, arbetsmarknadsministern?
            Vad jag kan se har faktiskt regeringen och arbetsmarknadsministern
            en hel del att göra, i stället för att helt lägga sig platta och
            hänskjuta frågan till facket för att de ska lösa den.
          </note>
          <note>
            Anf. 62 HELÉN PETTERSSON i Umeå (s):
          </note>
          <note>
            Herr talman! I morse när jag skulle flyga ned till Stockholm
            från Umeå mötte mig en numera ganska vanlig syn. Det var en familj
            bestående av thailändska bärplockare som var på väg hem. Det var
            en tragisk syn i den mån att de, i likhet med flera andra, inte
            har fått några som helst inkomster, de har för tung packning på
            flyget, de har inte råd att betala de tusenlappar det kostar och
            får alltså som den sista förnedringen slänga sina personliga tillhörigheter
            för att kunna åka hem.
          </note>
          <note>
            Uppdrag granskning hade gjort en undersökning av bärplockarnas
            situation förra året. Där kom man fram till att bärplockarna hade
            en snittinkomst på 7 000 kronor för två månaders arbete. Då var
            förra året ett ganska bra bärår. Det ger en snittinkomst på 10
            kronor i timmen.
          </note>
          <note>
            I år har tidningen Norra Västerbotten ihop med en bärföretagare
            gjort en kalkyl på snittinkomster för bärplockarna i Västerbotten.
            De har kommit fram till att den genomsnittliga förtjänsten efter
            två månaders arbete är 630 kronor. Det är 1,31 i timmen om man
            skulle jobba åtta timmar om dagen, men nu jobbar de för det mesta
            från två, tre eller fyra på morgonen tills det börjar bli mörkt.
            Då börjar vi prata om inga löner alls. Vi pratar om några futtiga
            ören per timme, och det är inte arbete utan slavarbete.
          </note>
          <note>
            Samtidigt bor man i stora sovsalar med trevåningssängar. Man
            får betala rätt dyrt för många av dessa boenden. Hela konceptet
            får en direkt att tänka på den typ av sweatshops vi bara tror
            finns långt från Sverige. Men de finns precis just här.
          </note>
          <note>
            De prognoser man nu gör visar att för kanske 10 procent av dem
            som varit i Västerbotten i år kommer det att gå jämnt ut. Det
            betyder att 90 procent kommer hem till skuldsatta marker, hus
            och jordplättar som de inte kan lösa tillbaka.
          </note>
          <note>
            Jag känner att vi någonstans har missat poängen, även om Sven-Erik
            var inne på det lite grann. Min fråga, precis som så många andras
            här blir: Vad är det vi vill att regeringen ska göra? Jo, vi vill
            så klart att regeringen ska ta det ansvar som måste tas när sådana
            här situationer uppstår i vårt land. I dag är det så att man i
            Thailand och Vietnam har tagit bort kravet på en lön om minst
            13 000 kronor i månaden. De thailändska bärplockarna är diskriminerade
            i förhållande till andra utländska arbetare på den svenska arbetsmarknaden,
            och det är väl för märkligt att vi inte kan komma fram till det
            under snart en timmes debatt.
          </note>
          <note>
            Detta är vad vi vill ha hjälp med att ändra. Arbetsmarknadsministern
            citerar Per Bardh. Av någon anledning missade arbetsmarknadsministern
            just den sista meningen i det stycke han citerade. Per Bardh säger
            där: Våra förutsättningar för att lyckas skulle förbättras mycket
            om regeringen samtidigt förändrade regelverket och garanterade
            bärplockarna samma villkor som övrig arbetskraftsinvandring.
          </note>
          <note>
            Det vill vi ha, arbetsmarknadsministern! Problemet är identifierat,
            och arbetsmarknadsministern är ansvarig. Vad tänker han göra?
          </note>
          <note type="speaker">
            Anf. 63 GUNNAR ANDRÉN (fp):
          </note>
          <note>
            Herr talman! På denna och den förra interpellationen finns olika
            infallsvinklar. Det är lätt att gå vilse i blåbärsskogen.
          </note>
          <note>
            Det var väldigt roande att höra den fruktansvärt ohistoriska
            exposén som Patrik Björck gjorde. Det här är faktiskt inte, herr
            talman, vilket antyddes, första gången vi har denna fråga till
            debatt i denna kammare eller i ett utskott. Tvärtom har jag vid
            andra tillfällen under den förra mandatperioden personligen aktualiserat
            den här frågan och gjort ett försök att ta upp denna fråga 2006.
            Det mynnade ut i att majoriteten i skatteutskottet inte alls ville
            diskutera denna fråga. Jag försökte sommaren 2006 få ett extra
            möte inkallat i skatteutskottet, men dåvarande ordförande som
            inte är här och därmed inte kan försvara sig så jag nämner inte
            hennes namn gav svaret att detta inte var någon fråga för utskottet
            över huvud taget, utan det här med vem som var arbetsgivare var
            en socialförsäkringsfråga.
          </note>
          <note>
            Då hade vi, herr talman, exakt samma situation med oefterrättliga
            förhållanden för utländska arbetstagare som kom hit. Det var väldigt
            oklart hur man skulle göra, men den dåvarande regeringen ville
            inte göra någonting alls. Jag fick i slutet av juli 2006 ett sådant
            besked. Tack och lov att dåvarande finansministern Pär Nuder förstod
            bättre! Han gick nämligen omedelbart in och ändrade gränsen för
            vad man fritt fick tjäna från 5 000 kronor till 12 500 kronor
            exakt vad vi hade begärt. Det kom mindre än 14 dagar efter att
            vi hade fått besked om att den socialdemokratiska regeringen inte
            tyckte att problemet existerade över huvud taget.
          </note>
          <note>
            Patrik Björck! Gå hem och läs historien innan du ställer dig
            i talarstolen!
          </note>
          <note>
            Nu kommer frågan upp därför att det finns ett problem när det
            gäller hur vi ska förhålla oss till det här. Så är det absolut.
            Det stora problemet är hur vi ska få ut de stora naturtillgångar
            som vi har i den svenska naturen med tanke på den lag vi har från
            1981 om bär och svamp. Den infördes under talmannens tid som riksdagsledamot
            under Fälldins andra regering. Den kompletterades 1988 med kottar
            av dåvarande finansminister Kjell-Olof Feldt. Det tycker jag var
            väldigt klokt. Göran Perssons regering flyttade den från kommunalskattelagen
            till inkomstskattelagen 1999 mycket klokt. På det här sättet har
            vi det.
          </note>
          <note>
            Problemet är att det alldeles uppenbart finns otillräckligt många
            svenskar som vill göra den ansträngning som många företag vill
            att de ska göra för att plocka tillräckligt mycket svamp, bär
            och kottar annat än till personligt bruk. Det är det som är problemet.
          </note>
          <note>
            Här har jag en fråga till statsrådet efter de år som har gått
            med både socialdemokratiska regeringar och den nuvarande: Borde
            det inte vara på det sättet att ni tog ordentligt tag i frågan
            och såg efter hur vi ska klara ut skatteförhållanden, arbetsgivarförhållanden
            och momsförhållanden när det gäller uttag av svamp, bär och kottar
            ur skogen? Det är det som är den centrala frågan, nämligen hur
            vi ska ta vara på den miljardförmögenhet som nu inte tillgodogörs
            svenska folket. Vi har inte tillräckligt många svenskar som vill
            göra detta. Det är därför som många bärföretag kommit, först från
            Lettland, Litauen och Polen och nu är det fråga om Thailand.
          </note>
          <note>
            Jag håller med om att det är orättfärdiga förhållanden. Därför
            måste vi göra någonting, på skatteområdet framför allt, som Börje
            Vestlund var inne på, så att det lönar sig bättre för svenska
            medborgare att själva plocka mera. Det är det som är huvudfrågan.
          </note>
          <note type="speaker">
            Anf. 64 PATRIK BJÖRCK (s):
          </note>
          <note>
            Herr talman! Det gick inte att ignorera en så fin inbjudan. Gunnar
            Andrén brukar ju delta i många debatter här i kammaren och normalt
            sett vara hyfsat saklig, tycker jag. Om jag får återgälda Gunnar
            Andréns uppmaning kan jag säga så här till honom: Gunnar Andrén!
            Gå hem och läs riksdagens protokoll! Alternativt: Gunnar Andrén!
            Lyssna på debatten innan du talar!
          </note>
          <note>
            Inte någon gång hävdade jag att det här var första gången som
            vi debatterade denna fråga. Jag har inte tagit de orden i min
            mun. Det blir lite märkligt.
          </note>
          <note>
            Jag hävdade, lite grann för att underlätta arbetsmarknadsministerns
            svåra situation, att det här är en rätt ny situation på svensk
            arbetsmarknad. När det uppstår nya situationer, precis som Börje
            Vestlund också exemplifierade med IT och annat, har vi respekt
            för att man som ansvarig minister kan hamna i svårigheter. Det
            är nya situationer som ställer nya krav. Det är inte alltid så
            enkelt. Man kanske får tänka nytt och man får inlemma den nya
            situationen i den svenska arbetsmarknadsmodellen. Det sade jag
            med stor respekt för arbetsmarknadsministern och de svårigheter
            han har.
          </note>
          <note>
            Gunnar Andrén, lyssna nästa gång eller läs protokollen. Men det
            kan vi dra ett streck över, för det hör inte hit.
          </note>
          <note>
            Jag kan ändå fortsätta och säga att bekymret inte var att det
            var en ny situation relativt sett, jämfört med den situation vi
            har i de flesta delar av svensk arbetsmarknad som är reglerad
            genom kollektivavtal i traditionell mening. Problemet var att
            regeringen inte hyste någon som helst vilja att ta sitt ansvar
            och hantera den nya situationen, att hjälpa till och infoga den
            nya situationen i den svenska arbetsmarknadsmodellen så att den
            kan fortsätta fungera fullt ut till gagn för Sverige och till
            gagn för de enskilda människor som i de svenska bärskogarna drabbas
            av slavarbete, skuldsättning och jättestora tragedier för individen,
            som Helén beskrev på ett sådant målande sätt tidigare. Det är
            där vi efterfrågar regeringens ansvar och handling.
          </note>
          <note>
            Det är en ny situation, det är en svår situation ja. Men om man
            inte vill kommer man aldrig att hantera den nya och svåra situationen.
            Där återstår så att säga vårt krav på regeringen. Visa handling!
            Visa vilja!
          </note>
          <note>
            I den tidigare interpellationsdebatten gjorde jag en utvikning
            när det gällde att det väl tyvärr inte finns mycket hopp om en
            sådan vilja, eftersom hela inriktningen på regeringens politik
            visar att man är på väg bort från den svenska modellen. Det är
            ett bekymmer.
          </note>
          <note type="speaker">
            Anf. 65 Arbetsmarknadsminister SVEN OTTO LITTORIN (m):
          </note>
          <note>
            Herr talman! Låt mig börja där Helén Pettersson befann sig, 630
            kronor för två månaders arbete. Det är skamligt. Det är klart
            att vi alla kan vara både upprörda och förbannade och tycka att
            så här får det bara inte gå till. Är det på det sättet, och jag
            har ingen anledning att misstro Helén Petterssons uppgifter, vill
            jag påminna om att det finns lagar mot både ocker och slavarbete
            i det här landet också, bara så att det är sagt.
          </note>
          <note>
            Sedan citerade Helén Pettersson också Per Bardh på LO:s hemsida
            i går. Han säger så här: Våra förutsättningar för att lyckas skulle
            förbättras mycket om regeringen samtidigt förändrade regelverket
            och garanterade bärplockarna samma villkor som övrig arbetskraftsinvandring.
            Ja, det är precis det de har. De har exakt samma villkor. Det
            som gäller för de utstationerade bärplockarna från Thailand definieras
            i utlänningslagen. I 6 kap. 2 § utlänningslagen står det på följande
            sätt: Arbetstillstånd får ges till en utlänning som erbjudits
            en anställning, om 1. anställningen gör det möjligt för honom
            eller henne att försörja sig, och 2. lönen, försäkringsskyddet
            och övriga anställningsvillkor inte är sämre än de villkor som
            följer av svenska kollektivavtal eller praxis inom yrket eller
            branschen.
          </note>
          <note>
            Problemet har ju varit att det inte har funnits några svenska
            kollektivavtal i den här branschen. Det har heller inte bildats
            någon praxis eftersom det inte har funnits några svenska så att
            säga professionella bärplockare av vilda bär.
          </note>
          <note>
            Det är klart att man kan fråga vem som ska bestämma praxis. Är
            det jag som ska bestämma praxis? Nej, det är inte den svenska
            modellen. Det är parternas ansvar att bestämma praxis genom att
            förhandla sig till kollektivavtal.
          </note>
          <note>
            Sven-Erik Österberg drar upp flera olika omständigheter som gör
            att det kan vara svårt. Det kan jag ha respekt för att det naturligtvis
            är. Jag ska självfallet inte föregripa vilka avtal som ska skrivas
            eller vilka stridsåtgärder som hypotetiskt kan vidtas för att
            få dem på plats. Men utlänningslagen gäller till punkt och pricka
            även de thailändska utstationerade arbetarna.
          </note>
          <note>
            Uppgiften om 13 000 kronor som har cirkulerat vet jag inte varifrån
            den kommer. Jag har försökt att få den verifierad men har inte
            lyckats. Någonstans måste jag erkänna att den faktiskt är ointressant,
            för det är utlänningslagen som gäller och den gäller också de
            thailändska bärplockarna.
          </note>
          <note>
            Situationen är rätt ny, säger Patrik Björck och tycker att han
            har varit lite snäll mot mig. Men snälla nån, även sommaren 2006,
            när Göran Persson var statsminister, fanns det 5 000 utländska
            bärplockare i de svenska skogarna. Så ny är den inte.
          </note>
          <note>
            Det som är nytt, och det är jag väldigt tacksam över, är att
            LO nu faktiskt gör det som jag uppmanade dem att göra och kritiserade
            dem för att de inte hade gjort tidigare, nämligen tar samma ansvar
            för dem som plockar vilda bär som för dem som plockar odlade bär.
            Jag tycker inte att det i grunden är särskilt konstigt. Det är
            så modellen fungerar. Man har samma förutsättningar. Utlänningslagen
            gäller. Våra myndigheter är redo att agera på det sätt som man
            har till uppgift. Är det problem med arbetsmiljön ringer man Arbetsmiljöverket.
            Är det problem med boendet ringer man till kommunen.
          </note>
          <note>
            Vi har återigen ökat informationsinsatserna. I grunden tycker
            jag att det är Helén Petterssons basfråga som är den viktiga.
            Är det här rimligt? Nej, det är klart att det inte är. Men lagar
            och regler finns på plats. Den svenska modellen ska gälla när
            det gäller lönebildningen. Vi ökar informationsinsatserna för
            att se till att de som söker arbetstillstånd för att komma till
            Sverige och plocka bär ska veta vilka rättigheter de har och på
            vilket sätt de kan ta till vara dem. Vi försöker tillsammans med
            den thailändska regeringen också att se till att det finns bättre
            information när det gäller tillgången på bär så att man ska få
            veta om det över huvud taget finns något jobb här.
          </note>
          <note>
            Den stora boven, där ger jag naturligtvis Sven-Erik Österberg
            rätt, är att det ju finns arbetsgivare här. Deras ansvar för att
            se till att deras medarbetare har det rimligt och att de som arbetsgivare
            följer det svenska regelverket är ju pyramidalt, för att citera
            Bildt. Vi måste naturligtvis se till att de följer det. Det vilar
            också ett ansvar på de svenska uppköparna att se till att de ställer
            sådana krav på de bemanningsföretag som de använder sig av. Det
            ska vi inte glömma bort.
          </note>
          <note type="speaker">
            Anf. 66 SVEN-ERIK ÖSTERBERG (s):
          </note>
          <note>
            Herr talman! Svaret på mina frågor om vad arbetsmarknadsministern
            kan göra är att det är komplicerat. Det var precis det jag ville
            påvisa. Arbetsmarknadsministern kräver att facket ska lösa frågan
            med hjälp av kollektivavtal. Men det här är ingen normal situation
            med en svensk modell för ett kollektivavtal. Det är en mycket
            extrem situation. Först och främst är det svårt att veta vem som
            egentligen är motpart. Förmodligen är det bemanningsföretaget,
            som befinner sig någon annanstans. Det är förmodligen ett lågt
            intresse att skriva ett svenskt kollektivavtal. Det är inte de
            som betalar lön.
          </note>
          <note>
            Det här är juridiskt komplicerat. Be en jurist titta på detta.
            Arbetsmarknadsministern kan väl lova mig att man åtminstone juridiskt
            tittar på vem som är motpart i förhållandet. Så mycket kan väl
            arbetsmarknadsministern serva den fackliga organisationen, så
            att åtminstone den delen är på plats. Det här är att famla i mörker.
          </note>
          <note>
            Det här är värre än det vi har diskuterat tidigare, till exempel
            lönedumpning inom byggnadsbranschen och där byggnadsarbetare har
            bott i omklädningsrum. Där finns ett intresse. Arbetsgivare har
            betalat lön till ett bemanningsföretag, och det har förutsatts
            att ett visst jobb har utförts. Om inte det fungerar, lönen är
            för låg, har ändå en arbetsprestation utförts som ska värderas.
            Där kanske man kan komma åt något med hjälp av ockerlagen. Här
            finns över huvud taget inget intresse från bäruppköparens sida
            för den enskilde individen. Bäruppköparen har ett intresse, nämligen
            att väga in de bär som någon levererar punkt slut! Personen är
            helt ointressant i det sammanhanget eftersom han inte utför ett
            arbete på en arbetsplats. Det är det som gör det hela komplicerat.
          </note>
          <note>
            Det går inte att komma ifrån, Gunnar Andrén, att det handlar
            om skatter. År 2003 slog Skatteverket fast att det skulle betalas
            en viss skatt och att det skulle betalas en arbetsgivaravgift.
            Det föranledde att man kom på att om man gick via ett bemanningsföretag
            slapp man beskattningsskyldigheten i Sverige. Då skulle det hanteras
            på ett annat sätt. Så har jag läst mig till att det har fungerat.
          </note>
          <note>
            Det är roligt att konstatera att för en socialdemokratisk minister
            tog det 14 dagar att ändra när det uppstod ett problem. Här har
            arbetsmarknadsministern i två månaders tid skyllt på LO och sagt
            att det är deras problem. Han är fortfarande bekymrad över det
            som sker, men han kan inte göra någonting, han har inget ansvar
            och han vet inget. Han ber oss tala om vad han ska göra.
          </note>
          <note>
            Jag tycker att vi har varit tydliga. Det finns många saker som
            kan göras, till exempel utreda partsfrågan. Hur ska man agera?
            Diskutera med dem. Hur kan man hjälpas åt för att komma framåt
            i frågan? Vill arbetsmarknadsministern verkligen göra något åt
            frågan i grunden? Hjälp facket.
          </note>
          <note>
            Svenskt Näringsliv är totalt ointresserat. Bäruppköparna är knappast
            organiserade eller har något intresse i detta. Bemanningsföretaget
            är knappast organiserat i Svenskt Näringsliv, och kommer aldrig
            att vara det heller. Där blir det inte mycket stöd.
          </note>
          <note>
            Om det ska bli en storstrejk ute i skogen ska strejklön betalas
            ut till icke-medlemmar. Ska det ske? Då får de en försörjning.
            Är det den lösning arbetsmarknadsministern ser?
          </note>
          <note>
            Det här måste problematiseras. Hjälp LO, arbetsmarknadsministern,
            att reda ut vem som är motparten. Ta ett ordentligt snack med
            bäruppköparna. Säg att du som minister inte accepterar att de
            beter sig på det sättet i skogarna i Norrland. Det är också deras
            ansvar. Det kan inte vara så att det bara är blåbäret som är intressant.
            Det måste finnas något intresse för den som plockar blåbäret.
            Där går det inte att bara skylla ifrån sig. Det framgick i tv-reportagen
            att bäruppköparna var oerhört nonchalanta i deras hantering. Där
            kan ministern riva i lite grann.
          </note>
          <note>
            Anf. 67 HELÉN PETTERSSON i Umeå (s):
          </note>
          <note>
            Herr talman! När jag lyssnar på arbetsmarknadsministern kan jag
            nästan förvillas att tro att vi är överens. Det vore oväntat.
            Men det kanske är så.
          </note>
          <note>
            Det kanske är så att arbetsmarknadsministern inte riktigt vet
            vad jag pratar om. Arbetsmarknadsministern påstår att samma regler
            gäller för thailändska som för andra utländska gästarbetare i
            Sverige. Men tillämpningen av regelverket har ändrats just för
            thailändska och vietnamesiska bärplockare i Sverige.
          </note>
          <note>
            Ams har gett en del ambassader rätt att dela ut arbetstillstånd.
            I just de arbetstillstånden har såväl kravet på en lön på minst
            13 000 kronor i månaden som kravet på kollektivavtalsliknande
            villkor tagits bort.
          </note>
          <note>
            Skatteverket, Migrationsverket och Arbetsförmedlingen utvärderade
            allt detta 2007 och kom fram till att reglerna fungerade riktigt
            bra. Det gör de inte. Vi har sett det i år. Vi har identifierat
            problemet. Arbetsmarknadsministern är ansvarig. Agera! Det går
            inte att ta hit arbetare på detta sätt och utsätta människor för
            den typen av slaveri. Det spelar ingen roll hur många bärprognoser
            vi gör. Det gjordes bärprognoser i år. Det skulle bli mer blåbär
            än någonsin i Sverige. Då var thailändarna redan här. Sedan kom
            en köldknäpp. Det måste på något sätt finnas en garanterad inkomst
            när de kommer hit.
          </note>
          <note>
            Det här problemet är något som arbetsmarknadsministern kan åtgärda,
            inte något som LO kan åtgärda på egen hand. Sedan kommer de att
            göra vad de kan för att organisera bärplockarna och ta till vara
            deras intressen.
          </note>
          <note type="speaker">
            Anf. 68 GUNNAR ANDRÉN (fp):
          </note>
          <note>
            Herr talman! Problemet med protokoll är inte att man har läst
            dem utan att man inte har läst dem. Det är möjligen huvudproblemet.
          </note>
          <note>
            Det är helt korrekt, Sven-Erik Österberg, att Skatteverkets utslag
            2003 har föranlett mycket av detta problem.
          </note>
          <note>
            Det här är inget nytt. Jag träffade vietnameser 2004. De hade
            exakt samma problem. Det var inte så att allt skedde på 14 dagar.
            Ett visst beslut fattades efter 14 dagar, men annars tog det tre
            år utan att det hände någonting. Det är problemet. Tyvärr har
            vi samma situation nu.
          </note>
          <note>
            Jag delar också uppfattningen att ett stort ansvar måste läggas
            på bäruppköparna. Det var många reportage för några år sedan om
            att de betedde sig på exakt samma sätt. Jag tror att bäruppköparna
            är nyckelfrågan, inte bemanningen. Det måste bli mer etik i deras
            sätt att hantera detta. Jag menar, statsrådet, att då kommer frågan
            om arbetsgivaransvar, momsregler och så vidare in så att det blir
            tydligt vad som gäller för bäruppköparna. De köper alltid där
            det är billigast.
          </note>
          <note>
            Herr talman! Jag har varit flitig i talarstolen under dessa år
            även detta år. Det här är min sista debatt. Jag vill tacka talmannen
            och alla övriga. Jag vill också tacka oppositionen för att de
            har givit många möjligheter till trevliga debatter. Jag tänkte
            på en god marxistisk sak, nämligen att jag har mina principer,
            men om ni inte är nöjda med dem har jag andra.
          </note>
          <note type="speaker">
            Anf. 69 PATRIK BJÖRCK (s):
          </note>
          <note>
            Herr talman! Jag får passa på att också tacka Gunnar Andrén för
            den här tiden. Jag visste inte att det här var sista möjligheten
            att få debattera med Gunnar Andrén. Tack så mycket!
          </note>
          <note>
            Jag vill också tacka Gunnar Andrén för att han delar synpunkten
            med oss att detta är ett problem. Nu återstår bara en person i
            kammaren som inte ser problemet, nämligen arbetsmarknadsministern.
            Vi från oppositionen ser problemet. Gunnar Andrén vill visserligen
            säga att det var samma problem tidigare när vi hade en annan regering
            och det må väl vara hänt men det ursäktar inte denna regering
            från att inte göra någonting.
          </note>
          <note>
            Gunnar Andrén ser problemet. Vi ser problemet. Arbetsmarknadsministern
            ser inte problemet. Kan det möjligen vara så att vi kan få svar
            på frågorna nu och ett erkännande att det är ett problem när människor
            far illa?
          </note>
          <note type="speaker">
            Anf. 70 MONICA GREEN (s):
          </note>
          <note>
            Herr talman! Jag tror att Gunnar Andrén tackade bara för det
            här året och att han tänker komma tillbaka på tisdag igen. Vi
            får nog fler möjligheter att debattera med honom.
          </note>
          <note>
            Jag begärde ordet därför att finansutskottets ledamöter har varit
            i Norrbotten i två dagar. Jag kom därifrån i dag. Vi har besökt
            Pajala, Haparanda och Luleå. Vi har tittat på gränshandeln och
            den blomstrande handel som finns där nu.
          </note>
          <note>
            Men när vi kom till landshövdingen för att få en briefing innan
            vi åkte och tittade på företag slog det oss omedelbart hur stort
            detta problem är, att de thailändska bärplockarna utnyttjas på
            ett inhumant sätt. Vi fick höra av kommunalrådet där att han har
            fått ta hand om flera problem och hjälpt dem till boende då de
            inte ens haft ett boende vissa tider. Han har hjälpt dem och försökt
            göra det bästa av situationen. Landshövdingen säger att det är
            vilda västern, som en djungel där uppe i bärskogen, med alla snåriga
            regler för dessa thailändska bärplockare.
          </note>
          <note>
            Så här kan vi inte ha det. Landshövdingen säger så, kommunalrådet
            säger så, bärplockarna säger så och vi i den här kammaren säger
            så. Sven-Erik Österberg har varit väldigt tydlig med att man inte
            bara kan lämpa över det på en av arbetsmarknadens parter. Då borde
            väl arbetsmarknadsministern också kunna se problemet och vilja
            göra någonting åt det. Det är ju det ministern är till för.
          </note>
          <note>
            När det kommer upp problem ska man vara villig att hjälpa till
            att lösa problem. Man ska ta bort trösklar, se till att vi har
            villkor som är jämförbara med andra länders och sträcka ut en
            hand till arbetsmarknadens parter: Vad ska jag göra som minister?
            Hur ska vi kunna se till att de thailändska bärplockarna får en
            human situation och får en lön som de kan leva på? De ska inte
            bli skyldiga pengar för att de har åkt hit och försökt göra en
            insats i de svenska skogarna. Vi har faktiskt guld ute i bärskogen.
          </note>
          <note>
            Jag förväntar mig att ministern tar ett initiativ efter det här
            och ser till att arbetsmarknadens parter, som naturligtvis ska
            lösa det här, får hjälp med detta. Man kan jämföra med reglerna
            i Finland och på andra ställen: Hur gör man där? Det finns massor
            av saker som en minister kan göra om man vill göra det i stället
            för att bara två sina händer, lägga armarna på ryggen och säga:
            Jag kan ingenting göra. Det är samma sak med arbetslösheten: Det
            är lågkonjunktur jag kan inget göra.
          </note>
          <note>
            Man måste som minister vilja styra ett land och vilja ta itu
            med problem. Det är det jag saknar, arbetsmarknadsministern.
          </note>
          <note type="speaker">
            Anf. 71 TALMANNEN:
          </note>
          <note>
            Jag kanske ska förtydliga att Gunnar Andrén avsåg den sista debatten
            detta riksmöte och den sista interpellation som besvaras innan
            det formella öppnandet i kammaren sker på tisdag.
          </note>
          <note type="speaker">
            Anf. 72 Arbetsmarknadsminister SVEN OTTO LITTORIN (m):
          </note>
          <note>
            Herr talman! Jag fick alltså den sista interpellationsdebatten
            för det här riksmötet det var inte illa!
          </note>
          <note>
            Både Sven-Erik Österberg och Monica Green säger: Gör något! Och
            sedan frågar man: Vad är det jag ska göra? Jo, jag ska riva i.
            Jag ska prata med LO. Jag ska prata med Kommunal.
          </note>
          <note>
            Ja, det är klart att vi ska prata! Och det är klart att vi pratar
            hela tiden. Riva i och prata är det ni kräver. Det är bra då vet
            jag det. Då bockar vi av det.
          </note>
          <note>
            Helén Pettersson sade att Ams har givit Migrationsverket rätt
            att utfärda arbetstillstånd. Nej! Det är inte så det går till.
          </note>
          <note>
            För det första heter det Arbetsförmedlingen numera. För det andra
            har inte Ams eller någon annan myndighet vilken det nu kan vara
            enligt utlänningslagen, som jag citerade förut, någonting med
            saken att göra längre. De utfärdar arbetstillstånd enligt de regler
            som gäller i utlänningslagen. Det gäller de thailändska bärplockarna
            lika väl som alla andra som är utstationerad arbetskraft och kommer
            hit och får arbetstillstånd.
          </note>
          <note>
            Även om så vore fallet att någon statlig myndighet på något konstigt
            sätt hade varit inblandad i tillståndsverksamheten när det gäller
            att få arbetstillstånd är det varken Migrationsverket, Skatteverket,
            Arbetsförmedlingen, ambassaden i Bangkok eller någon annan som
            sätter lön i Sverige. Det är parterna som gör det.
          </note>
          <note>
            En intressant vinkling som jag fick i ett förslag från Helén
            Pettersson var att vi skulle se till att de har garanterad inkomst.
            Det låter ju fint. Jag skulle naturligtvis också vilja att de
            hade sjysta villkor. I grunden håller jag helt med Helén Pettersson
            om att det är oanständigt att jobba två månader för 630 kronor
            det är inte klokt.
          </note>
          <note>
            Men om man med garanterad inkomst menar någonting som vi här
            i kammaren kan göra någonting åt är det minimilön i lagstiftning.
            Det vill väl inte Socialdemokraterna ha? Eller vill ni gå ifrån
            den svenska modellen just när det gäller den här gruppen på svensk
            arbetsmarknad? Är det någon annan grupp som ska ha garanterad
            inkomst och lagstadgade minimilöner? Nej, det ska vi inte ha.
            Det är kollektivavtalsmodellen som är den bästa.
          </note>
          <note>
            För att gå tillbaka till Sven-Erik Österbergs grundläggande frågor
            skulle jag återigen vilja svara på dem för att komma tillbaka
            till interpellationen.
          </note>
          <note>
            Vilka överväganden har statsrådet gjort i fråga om den regelförändring
            som fått konsekvenser för de utländska bärplockarna? Svaret är:
            Det är ingen regelförändring gjord. Det är utlänningslagen och
            utstationeringslagen som gäller.
          </note>
          <note>
            Kommer statsrådet att bjuda in parterna till samtal om hur sådana
            problem kan stävjas? Då är vi inne på den här riv-i-och-prata-grejen.
            Jag har ingenting emot det. Det är klart att vi ska hjälpa till
            om vi kan göra någonting.
          </note>
          <note>
            Är det så att LO, Kommunal eller vilka det är, som vi nu äntligen
            har fått besked om kommer att engagera sig i den här frågan, behöver
            hjälp med att läsa lagen? Ja, väldigt gärna. Ta kontakt med oss
            och våra arbetsrättsjurister ska vi väl kunna prata om det. Vi
            har ju partssamråd stup i kvarten, och om LO, Kommunal eller någon
            annan vill väcka den här frågan är jag mer än gärna beredd att
            prata om detta.
          </note>
          <note>
            Fråga 3: Avser statsrådet att initiera förändringar i regelverket,
            och så vidare? I grunden är det så att dessa bärplockares villkor
            är lika som för all annan i Sverige utstationerad arbetskraft.
            Det är utlänningslagen och utstationeringslagen som gäller, och
            de lagstiftningarna erbjuder ett gott skydd för alla de olika
            sakerna i skyddslagstiftningen, nämligen arbetstidslagen, semesterlagen,
            diskrimineringslagarna och vad det nu kan vara. Men just när det
            gäller löner har vi ingen lagstiftning, utan där är det ett partsansvar.
          </note>
          <note>
            Fråga 4: Ämnar statsrådet vidta åtgärder för att säkerställa
            att de fackliga organisationerna kan genomföra sina uppgifter?
            Och så är frågan: Vem är motparten? Ja, där har Sven-Erik Österberg
            rätt. Det är en problematiserande fråga. Vi vet inte riktigt vilken
            den ena motparten är, om det är LO och möjligen Kommunal, men
            när man har kommit fram till det i den utredning som LO nu genomför
            vilket jag är glad för att man gör kan vi diskutera detta. Men
            hittills har vi inte känt till någon motpart över huvud taget
            i den här frågan, för LO var ju ointresserad ända fram till i
            går.
          </note>
          <note>
            Slutligen tar Gunnar Andrén upp frågan om skatter, moms och arbetsgivaravgifter
            på bär och kottar. Den frågeställning som har diskuterats rör
            såväl arbetsmarknadsfrågor och migrationshäradet som, naturligtvis,
            skatteområdet. Jag tror att just den frågeställningen får vi be
            bär- och kottskatteminister Anders Borg att ta tag i, kanske i
            en annan interpellationsdebatt.
          </note>
          <note type="speaker">
            Anf. 73 SVEN-ERIK ÖSTERBERG (s):
          </note>
          <note>
            Herr talman! Jag tänkte tidigare att jag skulle börja med att
            säga åt arbetsmarknadsministern att skärpa sig, men det tog sig
            på slutet. Jag vet att arbetsmarknadsministern inte är något dumhuvud
            jag vore den siste att skriva under på det så jag vet mycket väl
            vad ni har pratat om. Du har låtsats som att du inte vet vad du
            ska göra det är klart att du vet det mycket väl. Det tog sig på
            slutet.
          </note>
          <note>
            Jag har inte kunnat få något svar av arbetsmarknadsministern,
            och det respekterar jag. Det är inte lätt att säga vem som är
            motparten, hur man hanterar detta och vilka stridsåtgärder man
            vidtar om man inte får ett kollektivavtal. Vi kan nog utgå från
            att man hamnar där, om man ska försöka få ett avtal med ett bemanningsföretag
            borta i Thailand, att de inte kommer att skriva på det i en hast
            och reglera arbetsvillkoren. Det är en lång process, som kommer
            att vara vägledande för sådan här verksamhet som förekommer nu
            och som kommer att förekomma.
          </note>
          <note>
            Vi kan nog vara överens även när det gäller skattelagstiftningen.
            Inte kommer bärindustrin att få bär som plockats av folk som bor
            i Sverige. Det är en välfärdsfråga. Vi ser att bärplockningen
            minskar bland befolkningen därför att det är billigare att köpa.
            Man gör det mer som hobbyverksamhet för att det är kul att gå
            ut och plocka bär. Så ser det ut. Det är andra människor som ser
            en möjlighet att tjäna pengar på det. Den möjligheten ska vi ge
            dem, med sjysta villkor. De är välkomna hit det är klart att de
            ska få plocka bär. Det är en möjlighet att ta vara på det som
            finns. Men vi måste gemensamt se till att de kan göra det med
            rimliga villkor.
          </note>
          <note>
            Jag tar det som ett löfte att arbetsmarknadsministern nu engagerar
            sig och ser till att hjälpa till att reda ut vem som är motpart,
            vad regelverket gäller och vad man kan göra på det här området.
            Ta gärna kontakt med Migrationsverket om varför man inte ser till
            att den där fonden fylls upp. Om det nu stämmer det är en medieuppgift,
            och då får man alltid vara försiktig; men det påstods att de hade
            slarvat. Det finns väl anledning för arbetsmarknadsministern att
            ta en diskussion om varför vi inte har sett till det.
          </note>
          <note>
            Sedan skadar det inte, lite skämtsamt sagt, att ha ett möte med
            bäruppköparna och diskutera: Den svenska regeringen tycker inte
            om att de beter sig så här. Det kunde man göra. Då går det inte
            bara att nonchalera det, utan det ligger mer allvar bakom det
            när en minister tar upp det med en organisation och företrädare
            för företag och kräver att de skärper sig och inte beter sig på
            det sättet. Jag tycker att man kan se allvarligt på det också.
          </note>
          <note type="speaker">
            Anf. 74 MONICA GREEN (s):
          </note>
          <note>
            Herr talman! Jag tycker att Sven Otto Littorin ska följa uppmaningarna
            som Sven-Erik Österberg riktat till honom. Dessutom vill jag passa
            på att framföra mitt missnöje med att Sven Otto Littorin väljer
            att misstolka Helén Pettersson och påstå att det blir minimilöner.
            Det gör han för att han vill göra det lätt för sig själv och för
            att slippa ta ansvar. Alla andra som får arbetstillstånd får en
            garanterad inkomst på 13 000 kronor i månaden. Samma villkor borde
            gälla även för bärplockarna. Det ska inte vara undantagstillstånd
            för de stackars thailändska bärplockare som kommer hit och gör
            en fantastisk insats för oss så att vi kan njuta av de underbara
            bär vi har i skogen.
          </note>
          <note type="speaker">
            Anf. 75 Arbetsmarknadsminister SVEN OTTO LITTORIN (m):
          </note>
          <note>
            Herr talman! Sven-Erik Österberg säger det vi kan vara överens
            om, nämligen att det är klart att även bärplockarna ska ha sjysta
            villkor. Det är en grundförutsättning. De regler som gäller i
            Sverige gäller även för de thailändska bärplockarna.
          </note>
          <note>
            Uppgiften om de 13 000 kronorna, som Monica Green tog upp mot
            slutet, har jag sett i debatten. Jag har försökt ta reda på var
            den uppgiften kommer från. Jag har inte fått verifierat att den
            finns någonstans, men det är möjligt att det finns någon sådan
            tolkning.
          </note>
          <note>
            Det är utlänningslagen som gäller för att få arbetstillstånd.
            Lön, försäkringsskydd och övriga anställningsvillkor ska inte
            vara sämre än de villkor som följer av svenska kollektivavtal
            eller praxisen inom yrket eller branschen. Här har det inte funnits
            några svenska bärplockare och därmed inga svenska kollektivavtal
            eller svensk praxis.
          </note>
          <note>
            Poängen är att utlänningslagen gäller. När vi nu förhoppningsvis
            får till ett kollektivavtal på detta område kommer man att kunna
            bedöma möjligheten att få ett arbetstillstånd. Jag hoppas att
            detta är vägen in.
          </note>
          <note>
            Det behövs dock två parter för att dansa tango, vilket Sven-Erik
            har helt rätt i. Nu börjar vi skönja en klarhet i vem som ska
            organisera de thailändska bärplockarna. LO ska utreda frågan.
            Det är ett utmärkt första steg, så vi vet vad den sidan har för
            företrädare. Jag håller dock med Sven-Erik Österberg och andra
            om att det är besvärligt att veta vem som är motparten. Kan vi
            hjälpa till med att reda ut åtminstone de legala aspekterna ska
            vi såklart göra det. Det har jag inga problem att försäkra. Jag
            inser också att det kan vara problematiskt.
          </note>
          <note>
            Vilka exakta stridsåtgärder man ska vidta för att få ett avtal
            på plats eller vem man ska varsla om konflikt är något som arbetstagarparten,
            Kommunal eller vilka det blir, får fundera över och också på vilket
            sätt man ska göra det.
          </note>
          <note>
            Överläggningen var härmed avslutad.
          </note>
          <note>
            15 § Anmälan om inkommen faktapromemoria om förslag från Europeiska
            kommissionen
          </note>
          <note>
            Talmannen anmälde att följande faktapromemoria om förslag från
            Europeiska kommissionen inkommit och överlämnats till utskott:
          </note>
          <note>
            KOM(2009)385
          </note>
          <note>
            16 § Hänvisning av ärende till utskott
          </note>
          <note>
            Föredrogs och hänvisades
          </note>
          <note>
            17 § Bordläggning och beslut om förlängd motionstid
          </note>
          <note>
            Anmäldes och bordlades
          </note>
          <note>
            Kammaren biföll talmannens förslag att motionstiden för denna
            proposition skulle förlängas till onsdagen den 30 september .
          </note>
          <note>
            18 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 4 september
          </note>
          <note>
            Luciano Astudillo
          </note>
          <note>
            Christer Engelhardt
          </note>
          <note>
            Siv Holma
          </note>
          <note>
            Amineh Kakabaveh
          </note>
          <note>
            Max Andersson
          </note>
          <note>
            den 7 september
          </note>
          <note>
            Eva-Lena Jansson
          </note>
          <note>
            Lage Rahm
          </note>
          <note>
            den 8 september
          </note>
          <note>
            Bodil Ceballos
          </note>
          <note>
            Chatrine Pålsson Ahlgren
          </note>
          <note>
            den 10 september
          </note>
          <note>
            Birgitta Eriksson
          </note>
          <note>
            Birgitta Eriksson
          </note>
          <note>
            Birgitta Eriksson
          </note>
          <note>
            Solveig Hellquist
          </note>
          <note>
            Göte Wahlström
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 15 september.
          </note>
          <note>
            19 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 4 september
          </note>
          <note>
            Jacob Johnson
          </note>
          <note>
            Thomas Strand
          </note>
          <note>
            Birgitta Eriksson
          </note>
          <note>
            Berit Andnor
          </note>
          <note>
            den 7 september
          </note>
          <note>
            Börje Vestlund
          </note>
          <note>
            den 8 september
          </note>
          <note>
            Ameer Sachet
          </note>
          <note>
            Ameer Sachet
          </note>
          <note>
            Ameer Sachet
          </note>
          <note>
            Karin Åström
          </note>
          <note>
            Laila Bjurling
          </note>
          <note>
            den 9 september
          </note>
          <note>
            Helene Petersson
          </note>
          <note>
            Louise Malmström
          </note>
          <note>
            Carina Hägg
          </note>
          <note>
            den 10 september
          </note>
          <note>
            Birgitta Eriksson
          </note>
          <note>
            Krister Hammarbergh
          </note>
          <note>
            Anne Ludvigsson
          </note>
          <note>
            Hans Linde
          </note>
          <note>
            Anne Ludvigsson
          </note>
          <note>
            Börje Vestlund
          </note>
          <note>
            Berit Andnor
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 15 september.
          </note>
          <note>
            20 § Kammaren åtskildes kl. 16.53.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
