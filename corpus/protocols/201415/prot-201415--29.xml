<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201415</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201415</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201415--29</head>
          <docDate when="2014-11-28 00:00:00">2014-11-28 00:00:00</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollet för den 11 november justerades.
          </note>
          <note>
            § 2 Anmälan om ersättare
          </note>
          <note>
            Förste vice talmannen meddelade att Fredrik Eriksson (SD) skulle
            fortsätta att tjänstgöra som ersättare för Jimmie Åkesson (SD)
            under tiden för hans fortsatta ledighet den 1 december 2014–31
            januari 2015.
          </note>
          <note>
            § 3 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2014/15:143
          </note>
          <note>
            Till riksdagen
          </note>
          <note>
            Interpellation 2014/15:143 IS grymheter mot kvinnor och barn
          </note>
          <note>
            av Amineh Kakabaveh (V)
          </note>
          <note>
            Interpellationen kommer att besvaras torsdagen den 18 december
            2014.
          </note>
          <note>
            Skälet till dröjsmålet är resa och tidigare inbokade engagemang.
          </note>
          <note>
            Stockholm den 27 november 2014
          </note>
          <note>
            Utrikesdepartementet
          </note>
          <note>
            Margot Wallström (S)
          </note>
          <note>
            Enligt uppdrag
          </note>
          <note>
            Fredrik Jörgensen
          </note>
          <note>
            Expeditionschef
          </note>
          <note>
            Interpellation 2014/15:155
          </note>
          <note>
            Till riksdagen
          </note>
          <note>
            Interpellation 2014/15:155 Rättssäkra prövningar för uppehållstillstånd
          </note>
          <note>
            av Paula Bieler (SD)
          </note>
          <note>
            Interpellationen kommer att besvaras fredagen den 19 december
            2014.
          </note>
          <note>
            Skälet till dröjsmålet är sedan tidigare inbokade arrangemang.
          </note>
          <note>
            Stockholm den 26 november 2014
          </note>
          <note>
            Justitiedepartementet
          </note>
          <note>
            Morgan Johansson
          </note>
          <note>
            § 4 Anmälan om granskningsrapport
          </note>
          <note>
            Förste vice talmannen anmälde att följande granskningsrapport
            hade kommit in från Riksrevisionen:
          </note>
          <note>
            RiR 2014:24 Bistånd genom internationella organisationer. UD:s
            hantering av det multilaterala utvecklingssamarbetet
          </note>
          <note>
            § 5 Svar på interpellation 2014/15:133 om biståndspengar för
            asylmottagande
          </note>
          <note type="speaker">
            Anf. 1 Statsrådet ISABELLA LÖVIN (MP):
          </note>
          <note>
            Herr talman! Markus Wiechel har frågat mig om Sverige har råd
            att lägga pengar på flyktingmottagandet utan att göra avräkningar
            i biståndsbudgeten och om jag prioriterar asylsökande i Sverige
            framför flyktingar i exempelvis FN:s flyktingläger. Markus Wiechel
            har också frågat om jag avser att öka stödet till närområdet och,
            om det skulle vara aktuellt, att prioritera dessa framför migranter
            i Sverige.
          </note>
          <note>
            Herr talman! Vi lever tyvärr i en extremt orolig tid med mer
            än 50 miljoner människor på flykt. Det pågår fler allvarliga konflikter
            och kriser samtidigt i världen än vad som brukar vara fallet,
            och det tvingar många människor att fly. Antalet flyktingar och
            fördrivna i världen har inte varit så här högt sedan andra världskriget.
          </note>
          <note>
            Sedan konflikten i Syrien bröt ut har närmare 3,5 miljoner syrier
            flytt till Libanon, Jordanien, Irak och Turkiet. Libanon ensamt
            har tagit emot minst 1,2 miljoner – var fjärde människa i Libanon
            i dag är nu en flykting från Syrienkonflikten. Fler än 150 000
            människor från Syrien har sökt skydd i EU, och över 60 procent
            av dem har sökt asyl i Tyskland eller i Sverige. Utöver det ser
            vi också ett ökat antal asylsökande från Eritrea, Somalia, Afghanistan
            och västra Balkan. Därför har prognosen för flyktingmottagandet
            skrivits upp för 2015.
          </note>
          <note>
            När människor söker sig till Sverige ger vi dem den möjlighet
            till skydd och prövning som de har rätt till. Det är vår skyldighet
            och vårt solidariska ansvar. Vi har inte ekonomiska skäl för att
            inte fullfölja vårt ansvar när människor söker sig till Sverige
            för att få skydd undan krig, konflikter och förtryck.
          </note>
          <note>
            Trots att avräkningen från biståndsramen ökar kan Sverige behålla
            ett högt bistånd när Sveriges bni också växer. I ljuset av ett
            extremt allvarligt humanitärt läge och en dramatisk ökning av
            antalet asylsökande kommer regeringen fortsatt att följa OECD/Dacs
            internationella riktlinjer och den praxis enligt vilken kostnader
            för flyktingmottagandet delvis finansieras från den svenska biståndsramen.
          </note>
          <note>
            Flyktingmottagande faller under definitionen för ODA, official
            development aid, oavsett i vilket land det sker. Avräkningar från
            biståndsramen för asylsökande har gjorts sedan 1991/92. Regeringens
            uppfattning är att stor transparens ska råda kring vad som räknas
            som bistånd. Även med den ökade flyktingavräkningen har Sverige
            en mycket generös biståndsnivå och tillhör de länder i världen
            som avsätter mest av bni till bistånd.
          </note>
          <note>
            Vi har alltså råd med både en human flyktingpolitik och ett generöst
            bistånd.
          </note>
          <note>
            Men det är också viktigt med en politik som långsiktigt kan förebygga
            och motverka den typen av allvarliga humanitära situationer som
            vi ser i dag. Det är något Sverige redan verkar för och vill fortsatt
            verka för. Regeringens förhoppning är att en global utveckling
            kommer till stånd – politiskt, ekonomiskt, socialt och ekologiskt
            – som innebär att färre människor ska lida nöd och tvingas på
            flykt.
          </note>
          <note>
            Sverige hjälper flyktingar oavsett var i världen de befinner
            sig. Vi är en av de största humanitära biståndsgivarna i världen
            och har under flera år bidragit med humanitärt stöd både till
            exempelvis Syrien och till Irak.
          </note>
          <note>
            Sedan krisen utbröt i Syrien har Sverige bidragit med över 1,4
            miljarder kronor i humanitärt och annat bistånd av utvecklingskaraktär.
            Hittills i år har Sverige bidragit med omkring 465 miljoner kronor
            i humanitärt stöd till FN, Röda Korset/Röda Halvmånen och enskilda
            organisationers humanitära insatser kopplade till Syrienkrisen.
          </note>
          <note>
            Nyligen aviserade regeringen också en avsikt att ge ett riktat
            stöd om 100 miljoner kronor till Syriens grannländer via Världsbanken.
            Vi vill också att andra EU-länder och västländer ska ta ett ökat
            ansvar. Länderna i närområdet är nu mycket nära att nå sin gräns
            för vad de klarar av.
          </note>
          <note>
            Sverige respekterar också asylrätten på plats i Sverige genom
            att pröva asylansökningar av dem som tagit sig till Sverige och
            ge skydd åt dem som behöver det. Till detta är vi också bundna
            av internationella åtaganden som FN:s flyktingkonvention, konventionen
            mot tortyr och annan grym, omänsklig eller förnedrande behandling
            eller bestraffning, Europakonventionen och EU:s skyddsgrunds-
            respektive asylprocedurdirektiv.
          </note>
          <note>
            Herr talman! I dag är det humanitära läget extremt allvarligt,
            och Sveriges humanitära insatser är viktigare än någonsin. Vi
            står därför redo att fortsätta bidra till den humanitära responsen
            i närområdena, exempelvis omkring Syrien och Irak. Att hjälpa
            människor på plats i närområdet fråntar oss dock inte vårt ansvar
            för att hjälpa dem som tagit sig till Sverige. Mitt besked är
            därför att Sverige kommer att fortsätta följa asylrätten och ta
            emot de människor som flyr från förtryck, krig eller förföljelse.
          </note>
          <note type="speaker">
            Anf. 2 MARKUS WIECHEL (SD):
          </note>
          <note>
            Herr talman! Jag vill börja med att ta cka biståndsministern
            för svaret . Även om det var lite luddigt fanns det svar där mellan
            raderna.
          </note>
          <note>
            När regeringen talar om en human flyktingpolitik glömmer man
            genast bort innebörden av det och ser alla som lyckas ta sig till
            Sverige som flyktingar. I själva verket har många av dessa personer
            lyckats fly någonstans och sedan aktivt sökt sig till Sverige.
            De kommer alltså redan från trygghet.
          </note>
          <note>
            Om vi återgår till statsrådets svar vill jag bara försäkra mig
            om att jag har uppfattat svaren korrekt.
          </note>
          <note>
            Fråga 1 löd: Har Sverige råd att lägga pengar på flyktingmottagande
            i Sverige utan att göra avräkningar i biståndsbudgeten?
          </note>
          <note>
            Av det jag hörde från biståndsministern är svaret på frågan nej.
            Sverige har inte råd att lägga pengar på mottagandet av människor
            i Sverige utan att ta från biståndsbudgeten. Regeringen anser
            sig enbart ha ett ansvar för mottagandet av människor som kommer
            till Sverige.
          </note>
          <note>
            Fråga 2 löd: Prioriterar biståndsministern asylsökande i Sverige
            framför flyktingar i exempelvis FN:s flyktingläger?
          </note>
          <note>
            Av det jag hörde från biståndsministern prioriterar regeringen
            de få som har sökt sig till Sverige framför de miljontals människor
            som finns i flyktinglägren, och det gör man av solidariska skäl.
          </note>
          <note>
            Fråga 3 löd: Avser biståndsministern att öka stödet till närområdet,
            och skulle det vara aktuellt att eventuellt prioritera detta framför
            migranter i Sverige?
          </note>
          <note>
            Den här gången hade jag lite svårare att finna svaret i texten.
            Men regeringen tycks inte prioritera dem som befinner sig i konfliktens
            närområden, eftersom många som redan har lyckats fly har valt
            att bosätta sig i Sverige. Svaret här borde alltså också vara
            nej.
          </note>
          <note>
            Herr talman! Jag skulle bara vilja höra från biståndsministern
            om jag har uppfattat svaren korrekt.
          </note>
          <note type="speaker">
            Anf. 3 Statsrådet ISABELLA LÖVIN (MP):
          </note>
          <note>
            Herr talman! Tack, Markus Wiechel, för inlägget.
          </note>
          <note>
            Jag var på en konferens i Berlin för två veckor sedan som handlade
            om att stödja de länder i närområdet som har tagit emot flest
            flyktingar från Syrien- och Irakkriserna. Jag hade samtal med
            både Libanons premiärminister och utrikesministern från Jordanien.
          </note>
          <note>
            Hur gärna vi än vill kan inte dessa länder ta emot fler från
            krisen i Syrien. I Libanon är i dag var fjärde person en flykting
            från Syrienkrisen. I Jordanien går skolorna i dubbelskift. Man
            har ökat klasstorleken till den dubbla eftersom människorna integreras
            i samhället. Alla befinner sig inte i läger. Majoriteten befinner
            sig i samhället.
          </note>
          <note>
            Det råder till och med brist på grundvatten i Jordanien på grund
            av att landet har tagit emot över 600 000 människor av humanitära
            skäl. Naturligtvis har man i det området levt upp till sina åtaganden
            på alla tänkbara sätt. Det innebär stora ansträngningar för dessa
            länder.
          </note>
          <note>
            Det är ingen lösning att endast säga att flyktingarna ska stanna
            i närområdet. UNHCR:s Europachef har sagt att det inte spelar
            någon roll om de får mer pengar. De människorna som tar sig ifrån
            konflikten gör det ändå, och de kommer att komma till Europa.
          </note>
          <note>
            I dagens Svenska Dagbladet säger UNHCR att under de senaste två
            månaderna har Turkiet tagit emot fler flyktingar från konflikten
            än vad Europa har gjort under tre år. Europa tar emot en liten
            del, men det är viktigt att vi visar att vi kan göra det. Det
            uppskattas enormt, och det är svårt för oss att säga att vi är
            solidariska med länderna om vi inte ens tar emot de få personer
            som Europa tar emot. Vi har en skyldighet. Det är inte så att
            när en nöd lidande knackar på vår dörr vi kan säga att vi inte
            kan ta emot denne därför att det finns så många andra som lider
            någon annanstans. Så fungerar inte asylrätten. Vi måste visa solidaritet,
            och vi har en skyldighet att ta emot dem som flyr från krig och
            konflikter.
          </note>
          <note>
            Frågan gällde huruvida vi prioriterar de människor som kommer
            hit framför andra. Det är en felaktigt ställd fråga. Vi prioriterar
            inte vare sig den ena eller den andra. Men det råder en extrem
            situation i världen i dag. Vi måste faktiskt ta vårt ansvar för
            det som inte gick att lägga in i en pro ­ gnos i den svenska budgeten.
            Nu har Migrationsverket gjort en ny beräk ­ ning av flyktingtillströmningen
            under nästa år. Det är en exceptionell si ­ tuation, och det är
            mycket svårt att hitta pengarna någon annanstans. Jag som biståndsminister
            värnar förstås om min budget, men i en exceptionell situation
            måste vi se till att kunna ta emot de människor som flyr och kom
            ­ mer till vårt land.
          </note>
          <note type="speaker">
            Anf. 4 MARKUS WIECHEL (SD):
          </note>
          <note>
            Herr talman! Jag har också varit i Jordanien och bland annat
            träffat ordföranden i det jordanska utrikesutskottet. Jag fick
            inte riktigt samma bild. Först och främst gör Jordanien en fantastisk
            insats. Det är något som vi alla tycker är behjärtansvärt. Men
            den bild jag fick var att det är ett åtagande som de gärna fullgör
            om de bara får möjligheten. När mottagandet orsakar problem som
            gör att de till och med tvingas stänga sina gränser, vilket flera
            grannländer gör i dag, förstår vem som helst att situationen är
            otroligt illa. Det är lite felaktigt att säga att man inte kan
            prioritera frågorna.
          </note>
          <note>
            Vad som är särskilt beklämmande med regeringens prioriteringar
            i frågan är när man skryter om att lägga några hundra miljoner
            på de miljontals människor som befinner sig i FN:s flyktingläger.
            Samtidigt väljer man att lägga 8 miljarder mer på mottagandet
            i Sverige. Det är märkligt. Trots att bland annat Miljöpartiets
            företrädare tidigare har kritiserat alliansregeringen för avräkningar
            i biståndsbudgeten, som då var och i år är 13 procent, stjäl ni
            en femtedel av biståndsbudgeten, 21 procent av biståndsbudgeten,
            för att bekosta mottagandet i Sverige.
          </note>
          <note>
            Biståndsministern talar om de över 51 miljoner människor som
            flyr runt om i världen. Samtidigt glömmer man att nämna att det
            är just de som lider av regeringens politik när man tar från hjälpen
            i närområdet till att bekosta mottagandet i Sverige. Man prioriterar
            bort internationella insatser och organisationer som FN, som kan
            göra en otrolig skillnad för dessa människor där de befinner sig.
            Det är samtidigt som det även under förra mandatperioden fanns
            över 50 miljoner flyktingar när era företrädare kritiserade alliansregeringen.
          </note>
          <note>
            Biståndsministern väljer att inte närmare specificera varför
            massor av människor blir kvar inom Syriens gränser. Det är på
            grund av att många grannländer har stängt gränserna. Varför har
            man det? Det är för att Jordanien inte har de ekonomiska och sociala
            möjligheterna att ta hand om alla. Det är naturligtvis förödande
            för de människorna.
          </note>
          <note>
            Jag vill inte tro att biståndsministern eller för den delen övriga
            regeringen har fortsatt alliansregeringens politik med öppna gränser
            utan att inse allvaret och de konsekvenser som den får för det
            svenska samhället och framför allt för det hårt utsatta närområdet
            till dessa krisdrabbade länder. Biståndsministern hänvisade i
            sitt svar bland annat till internationell praxis om att göra avräkningar
            i biståndsbudgeten. Det är en praxis som uppenbarligen utnyttjas
            mer nu än av den tidigare alliansregeringen.
          </note>
          <note>
            Herr talman! Jag vill inte tro att man inte inser allvaret i
            sina prioriteringar. För min del skulle det vara läge att skämmas
            i det här fallet. Prioriteringarna görs dessutom med hänvisning
            till solidaritet. Jag förstår faktiskt inte hur det går ihop.
          </note>
          <note type="speaker">
            Anf. 5 Statsrådet ISABELLA LÖVIN (MP):
          </note>
          <note>
            Herr talman! Jag vet inte om Sverigedemokraterna skäms för att
            man själv skär ned på biståndet med 6,3 miljarder och att man
            omdirigerar en del av biståndet till UNHCR som annars skulle kunna
            användas till att förebygga fattigdom, krig och konflikter. Det
            är klart att det är oerhört viktigt att Sverige ska fortsätta
            att vara en aktiv givare och en biståndspartner i hela världen.
            Den nya regeringen kommer inte att nedprioritera FN, som herr
            Wiechel påstår.
          </note>
          <note>
            När det gäller Syrienkrisen har Sverige gett 1,4 miljarder i
            området, och Sverige är en av vär ldens största humanitära givare
            – vi har absolut ingenting att skämmas för i det fallet – och
            vi kommer att fortsätta att vara det. Vi behålle r vårt höga humanitära
            bistånd; vi är en av de största givarna på området. Vårt stöd
            till UNHCR kommer att fortsätta, och det gäller också stödet till
            länderna i närområdet.
          </note>
          <note>
            Jag instämmer inte i herr Wiechels påstående att Jordanien välkomnar
            fler flyktingar bara de får mer stöd. De behöver mer stöd. Det
            är det meddelandet jag har mottagit. Jordanien är också oerhört
            tacksamt för det riktade stöd som Sverige ger till både Jordanien
            och Libanon så att de kan få hjälp med det mycket stora antalet
            flyktingar som de har tagit emot.
          </note>
          <note>
            Vad man också talar om är den ökande graden av sociala konflikter
            som faktiskt uppstår i dessa samhällen när det blir så oerhört
            stora mängder flyktingar. Jag tror inte att de konflikterna skulle
            bli mindre om befolkningen i Jordanien, Libanon, Turkiet, Egypten
            och Irak – de som tar emot det absolut största antalet flyktingar
            – såg att Europa, eller Sverige, inte tar emot några flyktingar
            alls utan anser att de länderna ska ta hand om problemet. Den
            lilla rännil av flyktingar som faktiskt hittar till Europa, som
            kommer in över de höga murar som Europa har satt upp, är åtminstone
            ett tecken på solidaritet. Vi kan bistå dessa människor så att
            de inte behöver sitta i läger i yttersta fattigdom och vänta på
            att krisen ska lösas. De kommer in i ett samhälle och ett sammanhang
            där de kan verka för att demokratiska krafter ska lösa konflikterna
            i dessa länder. Det är en viktig dimension som Sverigedemokraterna
            glömmer bort i sammanhanget.
          </note>
          <note>
            Vi kommer att fortsätta både att jobba aktivt för att förebygga
            konflikter och att inte minst jobba så att EU:s andra medlemsländer
            tar ett större ansvar. Vi jobbar nu hårt för att kvotflyktingsystemet
            ska implementeras inom EU.
          </note>
          <note>
            Där finns också den viktiga moraliska aspekten att alla länder
            ska ta ett solidariskt ansvar. Jag håller med om att det inte
            är rimligt att Sverige och Tyskland ska vara de absolut största
            mottagarna av flyktingar när det finns 28 medlemsländer som alla
            har lika stora förpliktelser, enligt EU:s gemensamma asyl- och
            migrationspolitik, att ta emot flyktingar. Här kommer den nya
            regeringen att vara väldigt tuff och driva den frågan, av uppenbara
            skäl.
          </note>
          <note type="speaker">
            Anf. 6 MARKUS WIECHEL (SD):
          </note>
          <note>
            Herr talman! Biståndsministern började med att anklaga oss för
            att skära ned biståndet. Men hon glömmer att poängtera att vi
            samtidigt som vi skär ned i biståndsramen lägger flera miljarder
            till hjälp i flyktinglägren och hjälp i närområdet. Regeringen
            lägger inte ens en halv miljard på det.
          </note>
          <note>
            Det är märkligt hur man kan komma med kritik när enprocentsmålet,
            som man gärna skryter om, mer eller mindre urholkas till förmån
            för människor som har valt att bosätta sig i Sverige. Det här
            är ett jätteproblem. Då blir kritiken som bortblåst, den kritik
            man riktade mot alliansregeringen när det gällde urholkningen
            av enprocentsmålet eller avräkningen i biståndsbudgeten.
          </note>
          <note>
            Det är enkelt att hänvisa till internationella avtal, såsom flyktingkonventionen,
            när det väl passar. Man talar om asylrätten, att ingen människa
            ska skickas tillbaka till krig eller tortyr. Jag tror inte att
            det finns någon i den här kammaren som vill att någon människa
            ska tvingas tillbaka till krig eller tortyr.
          </note>
          <note>
            Jag vill tvärtom att vi ska se till att fler människor får hjälp
            och att det ska bli enklare att följa avtal, exempelvis Dublinförordningen,
            så att fler människor får stanna i det första ankomstlandet. Det
            är någonting som vi har blivit sämre på. Bara ungefär 15 procent
            av de asylsökande i Sverige i dag hanteras enligt Dublinförordningen,
            vilket är sämre än fjolårets andel.
          </note>
          <note>
            Det talas också om båtflyktingar som drunknar eller som har det
            svårt på grund av farliga och illegala vägar till Sverige. Svaret
            på det är ofta att skapa fler lagliga vägar till Sverige, men
            det är helt fel väg att gå, enligt mig. Är det inte de öppna gränser
            vi har i Sverige som är skälet till att de kommer?
          </note>
          <note type="speaker">
            Anf. 7 Statsrådet ISABELLA LÖVIN (MP):
          </note>
          <note>
            Herr talman! Sverigedemokraternas mål för biståndsbudgeten är
            0,7 procent av bni. Vi håller fast vid – det gör en bred majoritet
            i Sveriges riksdag – att det ska vara 1 procent av bni som ska
            gå till bistånd.
          </note>
          <note>
            Dessutom vill Sverigedemokraterna ta 3,6 miljarder av den minskade
            ramen till extra flyktinghjälp i närområdet. Det betyder att 3,6
            miljarder ska tas från andra verksamheter, i Afrika, Asien och
            Afghanistan, där svenskt bistånd går till konfliktförebyggande,
            fattigdomsbekämpning och ett stärkt samhälle. Det är oerhört defensivt
            att göra på detta sätt.
          </note>
          <note>
            När det gäller avräkningarna instämmer jag i att det inte är
            en ideal situation att vi har det på detta sätt. Men det är absolut
            inte en ideal situa ­ tion ute i världen heller. Vi måste både
            jobba förebyggande och hantera den akuta krissituationen just
            nu.
          </note>
          <note>
            EU-samarbetet tycker jag är en central fråga här. Vi måste se
            till att andra EU-länder också tar sitt ansvar och tar emot de
            flyktingar som de ska ta emot. Det finns möjligheter för EU-kommissionen
            att vara betydligt tuffare mot de länder som inte tar sitt ansvar.
            Det är en politik som Sverige kommer att driva.
          </note>
          <note>
            För övrigt ska vi vara oerhört stolta över svensk biståndspolitik
            och vårt asylmottagande. Vi står upp för mänskliga rättigheter
            och humana värderingar i världen.
          </note>
          <note>
            Överläggningen var härmed avslutad.
          </note>
          <note>
            § 6 Svar på interpellation 2014/15:45 om jämställda pensioner
            vid skilsmässa
          </note>
          <note type="speaker">
            Anf. 8 Statsrådet ÅSA REGNÉR (S):
          </note>
          <note>
            Herr talman! Maria Arnholm har frågat mig om jag avser att verka
            för att en större del av pensionen delas vid skilsmässa och om
            jag, inom ramen för mitt ansvar som övergripande ansvarig för
            jämställdhetsfrågorna, avser att ta andra initiativ för att pensionerna
            ska fördelas mer jämställt.
          </note>
          <note>
            Målet för jämställdhetspolitiken är att kvinnor och män ska ha
            samma makt att forma samhället och sina egna liv. Delmålet om
            ekonomisk jämställdhet har ett livscykelperspektiv och tar sikte
            på fördelningen av inkomster, löner och pensioner mellan kvinnor
            och män.
          </note>
          <note>
            Pensionssystemet utgår från det betalda arbete som kvinnor och
            män utför på arbetsmarknaden. Kvinnor och män arbetar ungefär
            lika mycket, men män arbetar i större utsträckning betalt och
            kvinnor utför mer av det obetalda hem- och omsorgsarbetet. Dessutom
            utförs det betalda arbetet på en arbetsmarknad som i stor utsträckning
            är könsuppdelad, där kvinnodominerade sektorer och yrken är lägre
            betalda samtidigt som män i större utsträckning än kvinnor återfinns
            på högre och mer välbetalda positioner. Detta får negativa konsekvenser
            för kvinnors inkomster och självständighet livet igenom. Genomslaget
            blir särskilt stort för äldre kvinnor och män och vid skilsmässa
            sent i livet.
          </note>
          <note>
            Regeringen har i budgetpropositionen presenterat flera insatser
            och reformer för att främja jämställdhet på arbetsmarknaden. Flera
            insatser tar sikte på att förbättra kvinnors arbetsmiljö och arbetsvillkor.
            Arbetslivsforskningen förstärks. 60 miljoner kronor anslås till
            forskning om kvinnors arbetsmiljöproblem och arbetsrelaterad ohälsa.
            Arbetsmiljöverket får en tillfällig förstärkning för att under
            åren 2015 och 2016 bedriva särskilt förebyggande insatser inom
            kvinnodominerade sektorer. Regeringen avser att ge Arbetsförmedlingen
            i uppdrag att främja jämställdhet och motverka den könsuppdelade
            arbetsmarknaden.
          </note>
          <note>
            Regeringens ambition är att diskrimineringslagens regler om aktiva
            åtgärder ska ändras så att bestämmelserna om lönekartläggning
            och handlingsplaner för jämställda löner uppfyller riksdagens
            tillkännagivande från 2013. Regeringen avser att återkomma med
            en proposition till riksdagen i dessa frågor.
          </note>
          <note>
            Resurser till barn- och äldreomsorgen stärks. En förstärkning
            av förskolan och äldreomsorgen främjar en jämn fördelning av det
            obetalda omsorgsarbetet och att fler kvinnor kan arbeta heltid.
            Regeringen föreslår även att ytterligare en månad av föräldrapenningen
            reserveras för vardera föräldern och att möjligheten för kommuner
            att bevilja vårdnadsbidrag avskaffas.
          </note>
          <note>
            Frågan om att dela pensionsrätt vid skilsmässa ingår inte i pensionsöverenskommelsen
            och ligger därmed inte heller på Pensionsgruppens bord. Inom ramen
            för dagens pensionssystem finns dock möjligheter att löpande,
            när pensionsrätten tjänas in, föra över premiepensionsrätt mellan
            makar eller registrerade partner. Ytterligare ett kompensatoriskt
            inslag är att den som har lägst inkomst i ett hushåll får extra
            pensionsrätt i fyra år om man får barn . Pensionsmyndigheten har
            en viktig uppgift när det gäller att informera och sprida kunskap
            om hur kvinnor och män kan göra informerade val när det gäller
            jämställdhet och pensioner.
          </note>
          <note>
            Regeringens huvudinriktning när det gäller att komma till rätta
            med ojämställda pensioner är att förändra grundförutsättningarna
            för kvinnors och mäns möjligheter till betalt arbete och att främja
            en jämn fördelning av det obetalda hem- och omsorgsarbetet. Mot
            denna bakgrund kan det finnas vissa invändningar mot att utforma
            pensionssystem med alltför starka kompensatoriska inslag. En oönskad
            konsekvens kan bli att bevekelsegrunderna för en ojämn fördelning
            av betalt och obetalt arbete bevaras eller till och med stärks.
          </note>
          <note type="speaker">
            Anf. 9 MARIA ARNHOLM (FP):
          </note>
          <note>
            Herr talman! Jag vill börja med att tacka jämställdhetsministern
            för svaret. Jag vill också passa på att här i riksdagen gratulera
            till ett viktigt uppdrag, som jag tycker har börjat bra på många
            sätt.
          </note>
          <note>
            Speciellt vill jag uppmärksamma att regeringen har bestämt sig
            för att fortsätta stödja Preventell, det viktiga förebyggande
            arbete som bedrivs för hela riket på Karolinska Institutet. Jag
            tror att det är väldigt viktigt att fortsätta på den vägen, att
            satsa på kvinnojourer men också vara stark i det förebyggande
            arbetet och göra mer där.
          </note>
          <note>
            Mot bakgrund av den samsyn som finns i många frågor mellan den
            avgångna och den nytillträdda jämställdhetsministern tycker jag
            att det är spännande att diskutera en fråga som jag kom att uppfatta
            som mer och mer stötande under mina 18 månader som jämställdhetsminister.
            Skillnaden mellan mäns och kvinnors löner är upprörande, men skillnaden
            mellan mäns och kvinnors pensioner är ännu mer upprörande. Skillnaden
            mellan mäns och kvinnors levnadsstandard eller livskvalitet under
            pensionsåren är mycket upprörande. Det har många orsaker. Vi är
            överens om att det handlar om att fortsätta att sträva mot ett
            rättvist samhälle.
          </note>
          <note>
            Vi har en pensionsöverenskommelse mellan Socialdemokraterna och
            de fyra allianspartierna. Vi har byggt ett mycket robust och bra
            pensionssystem, men det är byggt för den rättvisa världen. I väntan
            på att vi uppnår nirvana tycker jag att det känns väldigt angeläget
            att föra en diskussion om vad vi kan göra mer.
          </note>
          <note>
            Jag har förstått av dem som slöt pensionsöverenskommelsen för
            20 år sedan att de trodde att vi var på väg mot det jämställda
            samhället. De förutsåg inte och tänkte inte på att skilsmässor
            skulle komma att öka i den takt de har gjort. 300 000 kvinnor
            lever i dag som frånskilda pensionärer.
          </note>
          <note>
            När man skiljer sig delar man på den förmögenhetsmassa man har
            skapat – på bostad, på eventuell bil och på övriga besparingar.
            Men den stora förmögenhetsmassan tillsammans med bostaden i en
            familj är pen ­ sionspengarna, och de försvinner från de ofta
            lågavlönade kvinnorna. I ex ­ empel efter exempel kan man se hur
            frånskilda kvinnor berövas en värdig ålderdom på grund av det.
          </note>
          <note>
            Vi har ett giftorättssystem – så har jag tänkt, och så tänker
            Folkpartiet – som kompenserar för hur man fördelar obetalt och
            betalt arbete i en familj. Det gäller allt annat. I ett litet
            tillägg till överenskommelsen var vi överens om att också låta
            det gälla de privata pensionerna. Det finns som statsrådet påpekar
            en ytterst lite utnyttjad möjlighet att överlämna rätten till
            premiepension.
          </note>
          <note>
            Vi borde också fundera över vad vi skulle kunna göra för att
            skapa rättvisa för alla de kvinnor som har levt i strukturer som
            vi som politiker delvis är ansvariga för. De kvinnor som i dag
            har tagit huvudansvaret för det obetalda arbetet har levt under
            en tid då det kanske inte fanns förskola för alla och då mycket
            av det som vi nu tillsammans försöker ändra på inte var vid handen.
          </note>
          <note>
            Jag tycker att det är ett intressant och viktigt svar fram till
            slutet, där den lilla invändningen kommer att då kanske vi inte
            kan skapa nirvana tillräckligt fort. Det är ett för dåligt svar
            för alla de kvinnor som ser framför sig en för fattig pension.
          </note>
          <note type="speaker">
            Anf. 10 Statsrådet ÅSA REGNÉR (S):
          </note>
          <note>
            Herr talman! Då ska jag glädja Maria Arnholm med att jag har
            ett jättebra svar.
          </note>
          <note>
            Först vill jag tacka för gratulationen. Jag ser fram emot samarbete.
            Folkpartiet har ju en lång historia av att kämpa för jämställdhet.
            Inte alltid men många gånger har vi haft samsyn i frågor.
          </note>
          <note>
            När det gäller kvinnojourerna ska jag bara nämna att vi ger 100
            miljoner extra till dem i vår budget. Det är pengar som tillsammans
            med insatser som Preventell kommer att bidra till en bättre ställning
            för frågorna om våld mot kvinnor.
          </note>
          <note>
            För att återgå till dagens debatt ligger nirvana förmodligen
            ganska långt bort, men vi tycker att vi har tagit en hel del steg
            redan nu, ungefär tre veckor efter att vi tillträdde.
          </note>
          <note>
            Vi har lagt fram en budget som faktiskt innehåller förslag om
            att förbättra jämställdheten mellan kvinnor och män i samhället
            i stort. Det är viktigt att ha insatser på strukturell nivå för
            att förändra de förhållanden som du pekar på, Maria Arnholm. Vi
            tror att politiken kan påverka strukturerna. Därför är det viktigt
            att börja omedelbart, och det har vi gjort.
          </note>
          <note>
            Till exempel är det viktigt för oss att heltid ska vara normen
            på arbetsmarknaden och att det inleds tydliga samtal med parterna
            om hur man kan göra heltid till norm och deltid till en möjlighet.
            Kvinnors deltidsarbete bidrar till att de har lägre inkomster
            än män.
          </note>
          <note>
            Att man nu öronmärker en månad till av föräldraförsäkringen för
            varje förälder är en viktig signal och verklighet för att kvinnor
            och män ska fördela det obetalda arbetet – och även det betalda
            – på ett annat sätt. Vi avskaffar också möjligheten för kommuner
            att bevilja vårdnadsbidrag, som jag nämnde.
          </note>
          <note>
            Jag måste säga att det finns en skillnad i hur vi ser på det
            här. Folkpartiet gick med på eller stod bakom förslag om vårdnadsbidrag
            under de två förra mandatperioderna. Under den tiden följde man
            upp vilken effekt vårdnadsbidraget hade, och de effekterna var
            ganska skräckinjagande när det gäller jämställdhet och jämlikhet.
            Vårdnadsbidraget går faktiskt ut på att staten betalar vuxna människor
            för att inte förvärvsarbeta, vilket enligt uppföljningen man gjorde
            i hög grad bidrar till att de mest utsatta kvinnorna får ännu
            sämre livsinkomster om de väljer att finnas i vårdnadsbidraget.
            Nu har jag sett att ni går fram med det igen. Det förvånar mig,
            för det är ett exempel på en åtgärd som verkligen inte gynnar
            jämställdheten.
          </note>
          <note>
            Dessutom höjer vi underhållsstödet för ensamstående. Det är framför
            allt kvinnor. Vi vill också öka bostadstillägget för pensionärer.
            Det kommer särskilt att gynna kvinnor. Vi har också med förslag
            om sänkt skatt för pensionärer.
          </note>
          <note>
            Det finns flera förslag som tillsammans med arbetsmarknads- och
            arbetsmiljöförslagen som jag lade fram är väldigt kraftfulla –
            de är på nästan 1 ½ miljard. När det gäller pensionärers inkomster
            har vi förslag på ungefär 4 miljarder. Vi tror att det kommer
            att vara kraftfulla åtgärder för att förbättra kvinnors livssituation
            och inkomster.
          </note>
          <note type="speaker">
            Anf. 11 MARIA ARNHOLM (FP):
          </note>
          <note>
            Herr talman! Tack, Åsa Regnér! Det förvånar mig inte att statsrådet
            väljer att prata om något annat än det jag har frågat om, för
            det jag har frågat om är en väldigt svår fråga. Det är hundratusentals
            kvinnor som lider av detta, och vi är fast i principen att det
            ska vara som vi bestämde för 20 år sedan och att det måste vara
            så.
          </note>
          <note>
            Jag tycker att det vore spännande att försöka vända och vrida
            på för- och nackdelar med att införa en bodelningsprincip också
            när det gäller en större del av pensionen, för det är det som
            jag har frågat om.
          </note>
          <note>
            Självklart ska jag svara på de andra frågor som Åsa Regnér vill
            tala om.
          </note>
          <note>
            Det är ingen hemlighet att Folkpartiet är och alltid har varit
            emot vårdnadsbidraget. Det är ingen hemlighet att när man sitter
            i regering med andra partier får man ge och ta. Den nuvarande
            regeringen lever ju under samma paradigm. Vi har hela tiden varit
            tydliga med att vi är emot vårdnadsbidrag.
          </note>
          <note>
            Vi har också sagt till väljarna att vi har förhandlat före valet,
            vilket den sittande regeringen inte har gjort och nu har en hel
            del problem med det . Vi förhandlade om en del problem före valet
            och lade fram ett valmanifest som blev en budgetmotion som vi
            förmodligen ska rösta om på onsdag. Då kommer vi att stödja de
            förslag som vi förhandlad e fram före valet. Vi är alltså emot
            vårdnadsbidraget.
          </note>
          <note>
            Vi kan lämna det nu; vi kan ha en ny debatt om det. Vi är överens
            om att vårdnadsbidraget inte har medverkat till mer jämställda
            pensioner.
          </note>
          <note>
            Frågan är vad statsrådet och regeringen tänker om de kvinnor
            som, efter ett långt liv i en relation där de har delat på betalt
            och obetalt arbete, efter en skilsmässa inte får del av den förmögenhet
            som de har varit med och skapat. Skulle man kunna tänka sig att
            utreda och titta närmare på den frågan, som vi i Folkpartiet har
            föreslagit? Vi tänker att eftersom fem partier var överens om
            pensionsöverenskommelsen och eftersom överenskommelsen som gällde
            hur man skulle kunna dela på pensionen var en bilaga till den
            skulle det vara ett sätt att göra det. Om Socialdemokraterna inte
            tycker det kan man kanske tänka sig att på något annat sätt ta
            ansvaret för att fundera över de här frågorna. Jag ser fram emot
            att höra svaret på den frågan.
          </note>
          <note type="speaker">
            Anf. 12 Statsrådet ÅSA REGNÉR (S):
          </note>
          <note>
            Herr talman! Jag blir entusiastisk av att få prata om politikens
            innehåll. Jag tycker att det är roligt eftersom de senaste veckornas
            offentliga debatt mest har handlat om spelet runt. Det är viktigt
            och intressant att få prata om vad vi faktiskt har för olika förslag.
          </note>
          <note>
            Jag tycker att jag talar om sakfrågan. Det handlar om förutsättningar
            för att hamna i den här situationen. Kvinnor har i genomsnitt
            6 000 kronor mindre i månaden i pension än män. Kvinnors pensioner
            uppgår till 66 procent av mäns. Det är upprörande, precis som
            du sa, Maria Arnholm.
          </note>
          <note>
            Jag tror att det viktiga är att lägga krutet på det som händer
            innan man kommer till pensionsåldern. En annan viktig fråga är
            förstås att kvinnor och män som förvärvsarbetar ska göra det på
            lika villkor. Det står också i första avsnittet av regeringens
            regerin gsförklaring. Men det handlar även om villkoren för att
            detta ska kunna ske. Barnomsorg och äldreomsorg ska gynna både
            kvinnors och mäns arbetskraftsdeltagande.
          </note>
          <note>
            Vi vet att under de senaste åtta åren har framför allt kvinnors
            grad av förvärvsarbete minskat, och den tid de lägger ned som
            anhöriga till äldre har ökat. Vi lägger 2 miljarder på bemanning
            i äldreomsorgen, just för att de anhöriga och de äldre själva
            ska kunna lita på att det är bra kvalitet i äldreomsorgen och
            att de äldre kan känna sig trygga där. Det är för mig ett sätt
            att inte pressa kvinnor att gå ned i arbetstid eller få lägre
            inkomster under sitt liv. Jag vidhåller att det är en sådan politik
            och sådana förslag som gynnar detta i längden.
          </note>
          <note type="speaker">
            Anf. 13 MARIA ARNHOLM (FP):
          </note>
          <note>
            Herr talman! Jag vidhåller att det viktigaste för att vi ska
            få rättvisa pensioner är att vi har en rättvis arbetsmarknad.
            Många av de förslag som regeringen lägger fram tycker jag är bra.
          </note>
          <note>
            Jag vidhåller att detta är en klen tröst för de kvinnor som i
            dag eller inom en nära framtid kommer att få leva på mycket låga
            pensioner. Tyvärr har jag inte fått svar på min huvudfråga: Är
            regeringen beredd att gör a något i den frågan? Det är oron för
            dessa kvinnor som har fått mig att väcka denna interpellation.
          </note>
          <note>
            Regeringen har i sin budget föreslagit att man ska ta bort eller
            minska avdragsrätten för privata pensi oner, och det biträder
            vi. Det har lett till att både fackförbund och banker säger att
            man ska sluta spara i privata pen ­ sionsförsäkringar. I stället
            ska man se till att löneväxla och lägga också de pengarna i tjänstepension,
            som ju inte kommer att vara tillgänglig för den part som eventuellt
            blir övergiven eller som väljer att lämna en relation.
          </note>
          <note>
            Många kvinnor väljer att inte lämna dåliga relationer, för de
            vet att de inte kommer att klara sig på ålderns höst. Det är ett
            problem som vi, oavsett alla principer som vi helst vill ska vara
            orörda, måste tala om.
          </note>
          <note>
            När jag berättade för en god vän som är terapeut att jag efter
            moget övervägande hade kommit fram till att detta är ett bra förslag
            för Folkpartiet att gå fram med sa hon: Vad glad jag blir! Du
            anar inte hur många kvinnor som stannar kvar i dåliga relationer
            för att de vet att de inte har någon möjlighet att försörja sig
            om de lämnar mannen och hans pension.
          </note>
          <note>
            Jag tyckte att det var en intressant fråga att tala om. Jag håller
            med om att regeringen gör många bra saker, men det var den här
            frågan jag ville tala om. Jag beklagar att du, Åsa Regnér, inte
            har lust att tala om den med mig.
          </note>
          <note type="speaker">
            Anf. 14 Statsrådet ÅSA REGNÉR (S):
          </note>
          <note>
            Herr talman! Jag har stor lust att tala med dig om de här frågorna,
            Maria Arnholm. Vi ser olika på detta, och det är vä l därför man
            diskuterar politik.
          </note>
          <note>
            Jag vidhåller att det som är viktigt är det som händer före pensionen.
            Det finns också många kvinnor som inte lämnar dåliga relationer
            när de är i barnafödande ålder och har små barn, helt enkelt för
            att man redan då har olika lön och olika nivåer på inkomster.
            Man gör individuella val, och de leder sammantaget till att kvinnor
            i högre grad jobbar deltid och inte får chefspositioner i samma
            grad som de män de är gifta med.
          </note>
          <note>
            Detta är ett problem som släpar med under hela livet. Dessvärre
            händer det att också kvinnor som är högutbildade kan få låg lön.
            Det är ett strukturellt problem.
          </note>
          <note>
            Jag vidhåller att det som händer på arbetsmarknaden och i arbetslivet
            är det viktiga. I pensionsöverenskommelsen finns de här frågorna
            inte med. Man kan kanske titta på dem, men det är inte en plan
            som finns nu. Vår politik är att jobba hårt och tydligt med strukturerna
            och inte göra avsteg från att kvinnor liksom män ska finnas på
            arbetsmarknaden. Kvinnor liksom män ska jobba heltid om de vill.
            Kvinnor liksom män ska ha bra anställningsförhållanden och kunna
            avancera, och kvinnor liksom män ska kunna studera och få lön
            för det.
          </note>
          <note>
            Mycket av detta är ett ansvar också för parterna. Vi är beredda
            att föra samtal med parterna om detta.
          </note>
          <note>
            Jag vidhåller att det som händer före pensionen är det som skapar
            dessa strukturer. Därför är det viktigt att lägga krut på det,
            och det har vi gjort. Tre veckor efter att vi tillträdde lade
            vi fram en budget som innehåller en rad bra förslag som stöder
            detta arbete.
          </note>
          <note>
            Överläggningen var härmed avslutad.
          </note>
          <note>
            § 7 Svar på interpellation 2014/15:100 om nedläggning av Äldreutredningen
          </note>
          <note type="speaker">
            Anf. 15 Statsrådet ÅSA REGNÉR (S):
          </note>
          <note>
            Herr talman! Lars-Arne Staxäng har ställt flera frågor. Varför
            lägger statsrådet ned Äldreutredningen? Vilka initiativ kommer
            statsrådet att ta före årsskiftet för att ta itu med utmaningarna
            kring framtidens äldreomsorg? Hur kommer statsrådet att garantera
            att äldres inflytande och självbestämmande inom äldreomsorg stärks
            framöver? Vad kommer statsrådet att göra för att Sverige ska få
            en mer effektiv äldreomsorg där kvalitet sätts i centrum, där
            ny teknik tas till vara och där biståndsbedömningarna förenklas?
            Hur kommer statsrådet att arbeta för att kommuner och landsting
            ska samverka mer vad gäller vård och omsorg av äldre? Vad kommer
            statsrådet att göra för att säkerställa att kvaliteten i omsorgen
            inte bara höjs utan också mäts och följs upp i relation till äldres
            individuella behov?
          </note>
          <note>
            En grundläggande uppgift för en nytillträdd regering är att överväga
            vilka utredningsbehov som finns. I det ingår att pröva om redan
            tillsatta utredningar motsvarar de behov som finns. Äldreutredningen
            läggs ned för att regeringen avser att ta fram en nationell kvalitetsplan
            med ett bredare uppdrag och med en bredare representation. I regeringsförklaringen
            den 3 oktober 2014 aviserade statsministern att en långsiktig
            kvalitetsplan för den svenska äldreomsorgen ska tas fram i bred
            samverkan.
          </note>
          <note>
            Regeringen har i budgetpropositionen för 2015 aviserat en tydlig
            inriktning för arbetet med äldrepolitiken. Viktiga utgångspunkter
            för det arbetet är jämlikhet, trygghet, delaktighet och inflytande.
          </note>
          <note>
            Naturligtvis ska kvaliteten i samhällets omsorg för äldre vara
            god. Därför har regeringen valt att satsa 2 miljarder kronor per
            år under 2015–2018 på en kraftfull insats för stärkt bemanning
            i äldreomsorgen. Äldre kvinnor och män ska kunna lita på att det
            finns tillräckligt med personal med lämplig utbildning och erfarenhet.
          </note>
          <note>
            En basal förutsättning för att god kvalitet ska kunna uppstå
            är att det finns personal – personal med tillräcklig kunskap och
            erfarenhet och som har sådana övriga förutsättningar i arbetet
            att de kan utföra sina arbetsuppgifter på ett professionellt sätt.
            Det ger förutsättningar för att de anställda ska kunna stanna
            kvar i yrket och utveckla en omsorg med allt högre kvalitet. Det
            ger en äldreomsorg där arbetet skapar god effekt och kan bedrivas
            på ett effektivt sätt.
          </note>
          <note>
            Samverkan mellan kommunerna och landstingen är naturligtvis avgörande
            för att den vård och omsorg som den enskilde behöver ska fungera
            så bra som möjligt. Regeringen följer här utvecklingen nära och
            kan återkomma med åtgärdsförslag om det bedöms nödvändigt.
          </note>
          <note>
            Den långsiktiga utvecklingen inom äldreområdet behöver stödjas
            och vägledas av en äldrepolitik som på ett verkningsfullt sätt
            kan föra Sverige in i den framtid där allt fler av oss är äldre.
            Vi måste också bättre uppmärksamma att äldre kvinnor och män inte
            utgör en homogen grupp, utan alla har rätt att livet igenom bli
            bemötta som individer med olika behov och önskemål. Det behövs
            nya mål och en ny inriktning för äldrepolitiken. För den långsiktiga
            utvecklingen av äldrepolitiken utgör uppföljning och utvärdering
            viktiga instrument. Det är bland annat mot denna bakgrund viktigt
            att en nationell kvalitetsplan tas fram.
          </note>
          <note type="speaker">
            Anf. 16 LARS-ARNE STAXÄNG (M):
          </note>
          <note>
            Herr talman! Jag får först tacka för svaret. Även jag vill passa
            på att gratulera statsrådet till det viktiga uppdraget. Men jag
            måste tyvärr säga att jag inte är riktigt nöjd med svaret. Jag
            ska försöka förklara varför.
          </note>
          <note>
            Detta är en av de allra viktigaste utredningarna framöver. Jag
            säger det inte minst av demografiska skäl. Vi vet att vi kommer
            att få en fördubbling av antalet äldre över 80 år. Vi vet också
            att när människor blir över 80 år behöver de hjälp av sina närmaste
            och även av samhället på olika sätt.
          </note>
          <note>
            Den här utredningen – det är intressant när man läser direktivet
            till utredningen – hade en ganska tydlig styrning i fråga om just
            de viktiga frågor som vi har framför oss inom det här området.
            Därför förstår jag inte varför man tar bort utredningen, där det
            sitter 21, 22 av våra allra duktigaste inom området, och varför
            man inte inväntar svaret när utredningen faktiskt har jobbat ett
            år av två. Det var meningen att man skulle kunna få fram det här
            till den 15 december 2015.
          </note>
          <note>
            Utredningen kan knappast beskyllas för att vara ideologisk i
            den meningen att det finns stora skiljaktigheter i synen på att
            förbättra för äldre nu och i framtiden. I så fall har jag missuppfattat
            saken helt och hållet.
          </note>
          <note>
            Här är huvuddragen i kommittédirektivet – de är viktiga att komma
            ihåg:
          </note>
          <note>
             Det handlar om att utveckla förutsättningarna för kommunernas
            och landstingens förebyggande arbete så att det kan bli en mer
            integrerad uppgift i vård och omsorg om äldre. Vad betyder detta?
            Jo, det är en jättegammal konflikt. Det är en sak som inte har
            fungerat optimalt, nämligen att vi har flera huvudmän. Ibland
            är det staten. Ibland är det kommuner och landsting. Det här fungerar
            inte optimalt. Det skulle man titta på.
          </note>
          <note>
             Det handlar om att säkerställa att dagens regelverk för biståndsbedömning
            är det bästa. Vi vet att det är en gammal käpphäst. Det finns
            mycket att förbättra där.
          </note>
          <note>
             Det handlar om att säkerställa att insatser, metoder, teknik
            och inte minst utbildning är på bästa sätt för att omsorgen ska
            bli så bra och effektiv som möjligt.
          </note>
          <note>
            Det här borde vara saker som det är jätteviktigt att få fram
            om vi ska kunna klara en bra äldreomsorg.
          </note>
          <note>
            Även våra pensionärsorganisationer har varit jätteangelägna om
            att den här utredningen skulle tillsättas. De är naturligtvis
            också nyfikna på resultatet, vad som kommer fram.
          </note>
          <note>
            Svensk vård står inför minst sagt betydande utmaningar de närmaste
            åren. Det är viktigt med patientinflytande, trygghet och självbestämmande.
            Det går inte att vrida tillbaka klockan till den tid då allt bestämdes
            över huvudet på de vårdbehövande.
          </note>
          <note>
            Ni har i er budget gjort en skattelindring för en del av pensionärerna,
            men ni har plockat tillbaka de pengarna genom en löneskatt som
            vi ska debattera senare. Ni har infört en höjning i högkostnadsskyddet
            inom äldreomsorgen på 224 kronor, som ni har plockat in motsvarande
            statsbidrag för. Det är också ett slopande av investeringsstödet
            till särskilt boende och trygghetsboende.
          </note>
          <note>
            Alla de här sakerna gör att Äldreutredningen om möjligt är ännu
            mer angelägen för att man ska kunna se konsekvenserna av helheten
            och för att man ska kunna hantera situationen de närmaste 20–30
            åren. Det handlar om hur vi ska hantera de här frågorna.
          </note>
          <note type="speaker">
            Anf. 17 MARGARETA B KJELLIN (M):
          </note>
          <note>
            Herr talman! Statsrådet Åsa Regnér har svarat på Lars-Arne Staxängs
            interpellation om den nedlagda Äldreutredningen utan att egentligen
            besvara flera av de frågor som har ställts.
          </note>
          <note>
            Det är väldigt tydligt att anledningen till nedläggningen är
            att man vill förändra de nuvarande målen för äldrepolitiken. I
            stället ska regeringen ha en långsiktig kvalitetsplan för den
            svenska äldreomsorgen. I det läget blir det naturligt att sätta
            de mål som fanns mot vad som är tänkt att bli.
          </note>
          <note>
            Vi kan då gå tillbaka till de nuvarande målen, som alliansregeringen
            lade fram för äldrepolitiken. Där säger man att äldre ska kunna
            leva ett aktivt liv och ha inflytande i samhället och över sin
            vardag. Äldre ska kunna åldras i trygghet och med bibehållet oberoende,
            bemötas med respekt och ha tillgång till god vård och omsorg.
          </note>
          <note>
            Då har jag en fråga till statsrådet. Om de målen ska tas bort
            och ersättas med jämlikhet, trygghet, delaktighet och inflytande
            blir min fundering: Hur ska kvaliteten kunna öka för den enskilde?
          </note>
          <note>
            Jag funderar på om regeringen inte tycker att det är rimligt
            att äldre ska kunna leva ett aktivt liv och ha inflytande över
            sin vardag. Är det mot den bakgrunden som regeringen väljer att
            ta bort möjligheten för äldre att bland annat välja hälsocentral?
            Blir det jämlikt om man i ett landsting som har LOV kvar ska få
            välja men inte i andra? Är det jämlikhet? Hur stämmer de nya målen?
            Finns det mot denna bakgrund en tanke om delaktighet och inflytande?
          </note>
          <note>
            Herr talman! Statsrådet säger naturligtvis att kvaliteten ska
            vara god och att man uppnår det med mer personal. Jag vet, som
            vårdlärare, att personalen är otroligt viktig i en god omvårdnad.
            Men den ska vara anpassad efter den enskildes behov. Det är faktiskt
            inte bara numerären som är viktig. Det är viktigt att personalen
            gör rätt saker på rätt sätt.
          </note>
          <note>
            För att man ska kunna uppleva trygghet är bemötandet ytterst
            betydelsefullt. Att man ska bemötas med respekt är tydligen ett
            av de mål som statsrådet vill ta bort.
          </note>
          <note>
            Äldreutredningen hade tydliga och välmotiverade uppdrag. Vi vet
            att vi står inför en framtid där 30 procent av Sveriges befolkning
            är över 65 år. För att behovet av insatser inte ska bli för tungt
            för kommunen är det otroligt viktigt att skjuta upp åldrande t
            så långt som möjligt. Det var en av de frågor som Äldreutredningen
            hade att besvara. Det handlar inte bara om en kvalitetsplan. Det
            handlar om hur vi ska förebygga åldrandet i framtiden.
          </note>
          <note>
            Vi har erfarenhet från dagens biståndsbedömning. Vi inser att
            insatser för äldre behöver anpassas till framtidens äldre. Det
            var också ett av uppdragen som Äldreutredningen hade. Man skulle
            se över detta. Det handlar om de äldres bästa och om kommunens
            möjlighet att utveckla nya arbetssätt. Det skulle vara bra för
            båda, och det skulle Äldreutredningen belysa.
          </note>
          <note>
            Mot bakgrund av att det kommer att finnas många äldre framöver
            fanns det ett uppdrag att se över att insatserna görs kostnadseffektivt.
            Det kan till exempel handla om hur kommuner och landsting ska
            samarbeta så att inte dubbelarbete utförs. Det skulle Äldreutredningen
            också belysa.
          </note>
          <note>
            Herr talman! Jag önskar att statsrådet tydliggör hur statsrådet
            ser på nuvarande mål för äldrepolitiken i förhållande till den
            nya regeringens ambitioner.
          </note>
          <note type="speaker">
            Anf. 18 Statsrådet ÅSA REGNÉR (S):
          </note>
          <note>
            Herr talman! Tack för gratulationerna! Det här är stora och viktiga
            frågor som berör många. Det som är absolut viktigast är att de
            äldres vårdbehov finns i centrum för alla insatser som görs och
            alla initiativ som tas.
          </note>
          <note>
            Regeringen tillskjuter i budgeten 2 miljarder per år till äldreomsorgen.
            Det är 8 miljarder under mandatperioden, och det är nästan dubbelt
            så mycket som Alliansen har i sitt förslag. Det är 2 miljarder
            till äldreomsorgen per år, och de pengarna ska gå till bemanningsinsatser
            men inte bara det.
          </note>
          <note>
            De här medlen ska följas av en bred kommission, kan vi kalla
            det för. Direktiven är ännu inte fastställda, men jag kallar det
            för en kvalitetskommission så länge. Kvalitetskommissionen ska
            vara inkluderande. Den ska ha de äldres behov i centrum. Den ska
            ta in synpunkter, och organisationer som representerar äldre ska
            vara delaktiga. Den ska ha bred förankring i politiska partier
            liksom hos parterna, som har mycket engagemang i och erfarenhet
            av den här frågan, Sveriges Kommuner och Landsting och så vidare.
          </note>
          <note>
            Vi tror att dessa 2 miljarder, tillsammans med äldrekommissionen,
            kommer att fokusera äldreomsorg en i Sverige på kvalitet och kompetens
            med de äldres behov i fokus. Naturligtvis är det otroligt viktigt
            för oss att jämlikhet, inflytande, deltagande, bra bemötande och
            så vidare är centralt i detta. Jag vill till och med lägga till
            jämställdhet; vi vet faktiskt att kvinnor och män inte får samma
            bedömningar när det gäller hemtjänstinsatser och äldreomsorgsbehov,
            trots att kvinnor utgör den stora majoriteten av dem som behöver
            tjänsterna.
          </note>
          <note>
            Vi har med dessa 2 miljarder förstås även ambitionen att det
            ska skapas goda arbetssituationer för personalen i äldreomsorgen.
            Jag håller helt med om att personalen är en nyckelgrupp i detta,
            och en trygg personal som har goda arbetsvillkor och känner att
            de kan erbjuda närvaro och stöd till de äldre är en förutsättning
            för att helheten ska bli bra.
          </note>
          <note type="speaker">
            Anf. 19 LARS-ARNE STAXÄNG (M):
          </note>
          <note>
            Herr talman! Jag har hört vad statsrådet har anfört, men jag
            blir om möjligt ännu mer fundersam över svaret. Om man verkligen
            vill förbättra för de äldre i framtiden funderar jag nämligen
            på varför man lägger ned denna utredning.
          </note>
          <note>
            Vi har hört statsrådet – man plockar fram argumenten. Vartenda
            ett av de här argumenten, som är vackra ord jag till stor del
            kan hålla med om, finns dock i direktiven. Det var precis detta
            Äldreutredningen skulle plocka fram, med några av landets bästa
            experter. Varför gör man inte till exempel en komplettering? Varför
            lägger man ned och börjar om på en helt ny sida? Dessutom talar
            man mycket luddigt om att vi ska göra kvalitetsplaner, i princip
            utan att tala om hur detta ska gå till.
          </note>
          <note>
            Precis som jag sagt tidigare känner pensionärsorganisationerna
            också en stor oro över varför man gör det här. De hade med stor
            tillfredsställelse sett fram emot att ta del av svaren, som kanske
            skulle ligga till grund för deras fortsatta arbete med påtryckningar
            när det gäller vad vi behöver i framtiden – vad kommuner och landsting
            behöver hjälp med, vilken utbildning vi ska satsa på och så vidare.
            Alla de sakerna fanns faktiskt med, plus en sak till: På s. 5
            i direktiven står en sak statsrådet har tagit upp, nämligen att
            vi ska ha en kommission för fallolyckor. Det är ett tydligt uppdrag
            som ingick i Äldreutredningen.
          </note>
          <note>
            Jag håller verkligen med om att det här är angelägna uppgifter,
            men det är inga nya uppgifter. Många av kommunerna ute i Sverige
            är jätteduktiga på detta, och det gäller att lära sig av dem som
            redan har påbörjat det arbete kommissionen är tänkt att sätta
            igång med. Men varför lägger man ned för att sedan sätta igång
            en ny kommission, när arbetet påbörjades redan för ett år sedan?
            Det är det jag inte förstår.
          </note>
          <note>
            Jag förstår att man naturligtvis vill ha en fortsättning av äldreutredningar
            och att man vill ha kommissioner, kvalitetsuppföljningar och så
            vidare. Men varför lägger man ned från början? Alla vet ju att
            det blir en fördröjning på ett halvår eller ett år innan arbetet
            kommer igång igen.
          </note>
          <note>
            Jag är också väldigt fundersam över varför man har lagt ned just
            denna utredning. Finns det några bakomliggande skäl? Är det utredaren
            man inte är nöjd med, eller är det personerna som har legat bakom?
            Vad är anledningen? Jag förstår inte riktigt det. Jag får därför,
            som Margareta B Kjellin var inne på tidigare, ta till ett gammalt
            uttryck som många har använt: Tänk om, tänk rätt! Jag tror att
            det skulle vara värdefullt för alla – för den politiska debatten
            och för att vi ska få ta del av de resultat vi beräknas få om
            ett år.
          </note>
          <note type="speaker">
            Anf. 20 MARGARETA B KJELLIN (M):
          </note>
          <note>
            Herr talman! Statsrådet sa i sitt svar att den nya kvalitetsplanen
            ska ha ett bredare uppdrag och en bredare representation. Då blir
            jag väldigt fundersam och måste ställa frågan om statsrådet på
            allvar har satt sig in i direktiven eller om hon endast avfärdar
            detta för att det kommer från fel regering.
          </note>
          <note>
            Sedan fundera r jag över vad en bredare representation innebär.
            I Äldreutredningen skulle samråd nämligen ske med Socialstyrelsen,
            Folkhälsomyndigheten, Myndigheten för samhällsskydd och beredskap,
            Vinnova, Sveriges Kommuner och Landsting, Famna, Vårdföretagarna,
            pensionärsorganisationerna och andra berörda ideella organisationer.
            Vilka fler måste vara med för att det ska bli tillräckligt brett?
          </note>
          <note>
            Sammanfattningsvis undrar jag om inte alla de här frågorna måste
            få sitt svar innan statsrådet kan göra den långsiktiga planen.
            I så fall undrar jag vilken av Äldreutredningens frågor det är
            statsrådet inte vill ha svar på.
          </note>
          <note>
            Herr talman! En annan fundering jag har är om självstyret för
            politiken är viktigare än människors egen makt. Det politiska
            uppdraget må vara viktigt, men allra viktigast är faktiskt de
            människor på vilka s uppdrag vi har fått förtroendet att sitta
            i regering och riksdag. Jag tycker att det är den bilden man alltid
            måste ha framför sig. Varför är jag här? Varför gör jag det här?
            Det kanske inte alltid är för att byta ett ord mot ett annat.
            I stället handlar det om att se en helhet där människan är i centrum
            och där vi tittar på kvaliteten. De mål som fanns i Äldreutredningen
            var inte särskilt politiska.
          </note>
          <note type="speaker">
            Anf. 21 VERONICA PALM (S):
          </note>
          <note>
            Herr talman! Debatten handlar om Äldreutredningen – den utredning
            där regeringen nu, precis som statsrådet tydligt har redovisat,
            tar ett bredare ansvar. Det är helt nödvändigt. Efter åtta år
            av högerpolitik i det här landet är det helt nödvändigt att man
            tar ett större ansvar.
          </note>
          <note>
            Jag måste säga att jag uppskattar att våra moderata kolleger
            tar upp diskussionen, för den är viktig. Det är dock väldigt magstarkt
            att vara så stursk i debatten. Det vore lite klädsamt med ett
            något lägre tonläge. Vi står inför att om mindre än en vecka rösta
            om en budget där den rödgröna regeringen tillsammans med Vänsterpartiet
            föreslår ytter ligare 2 miljarder för ökad kvalitet i äldreomsorgen.
            Det avser de borgerliga att rösta nej till. Jag vill bara bedriva
            lite konsumentupplysning för dem som finns i kammaren och för
            dem som ser detta på tv. Det är där konflikten står – mer eller
            mindre resurser till äldreomsorgen.
          </note>
          <note>
            Det finns en överenskommelse mellan regeringen och Vänsterpartiet
            om att få bort de hutlösa vinster av skattepengar som läcker ut
            ur välfärden. Pengar avsedda för äldreomsorg ska gå till äldreomsorg,
            inte till vinster i aktiebolag. Där säger oppositionen nej. Det
            är här politiken finns. Det här är magstarkt dagen efter att fyra
            borgerliga partier, lite tjurigt och buttert, valde att lämna
            pensionsgruppens arbete. De valde att gå ut ur rummet. Det är
            oansvarigt, inte mot den socialdemokratiskt ledda regeringen utan
            mot landets två miljoner pensionärer – och sju miljoner blivande
            pensionärer.
          </note>
          <note>
            Landets pensionärer har rätt till en tryggare bild av hur landet
            ska styras. Vi behöver fler människor i arbete, så att pensionerna
            inte sänks, och vi behöver en bättre äldreomsorg. Vi behöver ansvariga
            politiker som inte tjurar och lämnar en så viktig överenskommelse
            som pensionsöverenskommelsen. Jag vill därför ta tillfället i
            akt och ställa en fråga till de borgerliga kollegerna. Känns det
            inte lite pinsamt att efter åtta år med sänkta pensioner, ökade
            skatteklyftor och sämre kvalitet i välfärden stå och ha en debatt
            mot en äldreminister som tar ett större ansvar?
          </note>
          <note type="speaker">
            Anf. 22 Statsrådet ÅSA REGNÉR (S):
          </note>
          <note>
            Herr talman! Jag har här tydligt hört att det finns ett starkt
            stöd för att jobba med bra kvalitet i äldreomsorgen. Därför antar
            jag att det verkligen är goda nyheter att regeringen lägger 2
            miljarder i sin budget, alltså nästan dubbelt så mycket som oppositionen,
            just till äldreomsorgen. Det är 8 miljarder under mandatperioden.
          </note>
          <note>
            Den nya utredningen är en bred utredning med ett brett deltagande
            och med de äldres behov i centrum. Det är också viktigt att den
            nya utredningen fokuserar på de 2 miljarderna för bemanning.
          </note>
          <note>
            När det gäller till exempel fallolyckor har de dessvärre ökat
            kraftigt under senare år. Det är förstås en fråga som den nya
            utredningen behöver behandla, eftersom närvaro av mer personal
            sannolikt är viktigt för att förebygga fallolyckor. Lugn och ro
            vid måltider, att någon har koll på hur mycket läkemedel man får
            i sig, hur det ser ut med sladdar och trösklar i hemmet där den
            äldre befinner sig är alla sådana frågor som handlar om de äldres
            kvalitet i sina liv. Att förebygga skador är förstås en väldigt
            viktig fråga för den nya utredningen.
          </note>
          <note>
            Jag träffar också äldreorganisationer, pensionärsorganisationer,
            företrädare för äldre och företrädare för personal inom äldreomsorgen.
            De är väldigt glada för 2 miljarder i stället för drygt hälften.
            De tycker att det är en tydlig seriös satsning och har hittills
            visat stort intresse för att delta i de här samtalen. Här i veckan
            var det äldreomsorgsdagar. Det var en väldigt positiv stämning
            eftersom personer som jobbar i äldreomsorgen och de äldre tycker
            att 2 miljarder är bättre än drygt hälften. De vill delta i ett
            samtal om hur detta på bästa sätt kan öka kvaliteten i äldreomsorgen,
            ställa de äldres behov i centrum, skapa bra arbetsplatser med
            fokus på deltagande, jämlikhet och jämställdhet.
          </note>
          <note type="speaker">
            Anf. 23 LARS-ARNE STAXÄNG (M):
          </note>
          <note>
            Herr talman! Jag får nog göra en sammanfattning. Nej, jag är
            inte nöjd med svaret. Veronica Palm kom in här på slutet och skulle
            försöka stötta med stor retorik och hög svansföring men med väldigt
            tomma lador, för att använda ett modernt uttryck.
          </note>
          <note>
            Om man räknar ihop det som jag redovisade förut, om man tar bort
            kostnader och nya utgifter för de äldre – 224 kronor i kommunerna,
            löneavgifter och bostadssubventioner till byggande – är det ungefär
            jämnt skägg mellan våra budgetar.
          </note>
          <note>
            Men det är inte detta som vi egentligen har som huvudfråga i
            dag. Därför är retoriken helt fel, Veronica. Även pensionsgruppen
            är en fråga som ligger vid sidan om. Men du kan få det direkta
            svaret: Det har aldrig hänt tidigare på 20 år att sittande regering
            gör saker som inte är förankrade i pensionsgruppen.
          </note>
          <note>
            Nu går vi tillbaka till den fråga vi ska debattera. Även om det
            är som statsrådet säger, att uppgifterna ska lösas på annat sätt,
            blir det betydligt mer spretigt och dåligt sammanhållet jämfört
            med den tänkta utredningen. Så ser jag det tills ni visar en ny
            utredning, men det tar tid i så fall. Det blir lite grann som
            att lappa och laga ett otätt skepp i stället för att komma med
            mer långsiktiga lösningar. Så ser jag på det i dag.
          </note>
          <note>
            Jag vill ändå tacka för debatten. Och jag lovar statsrådet att
            jag i olika sammanhang ska komma tillbaka med de här frågeställningarna
            för att förbättra äldrepolitiken, för det tror jag är vårt gemensamma
            mål.
          </note>
          <note type="speaker">
            Anf. 24 VERONICA PALM (S):
          </note>
          <note>
            Herr talman! Då vill jag bara upplysningsvis för kammaren tala
            om att vad det handlar om är en tydlig politisk inriktning.
          </note>
          <note>
            Att regeringen tar ett ansvar för att göra en bredare översyn
            av den kritik som finns mot kvaliteten i äldreomsorgen är inte
            ett problem. Det är bra; det är att ta ansvar. Men det finns två
            hot mot landets pensionärer, och de är ganska tydliga.
          </note>
          <note>
            Det ena är att vi har en högeropposition och ett femte högerparti
            som i riksdagens kammare väljer att säga nej till sänkt pensionärsskatt,
            väljer att säga nej till höjda bostadstillägg för landets pensionärer
            och väljer att säga nej till kvalitetssatsningar på 2 miljarder
            kronor i äldreomsorgen. Det är där konflikten ligger. Det är det
            som det handlar om.
          </note>
          <note>
            Det andra hotet är att vi efter åtta år av hög arbetslöshet har
            en situation där bromsen i pensionssystemet slår till och landets
            pensionärer får sänkt pension. Det är på grund av att den tidigare
            borgerliga regeringen inte klarade av att hantera arbetslösheten.
          </note>
          <note>
            Det är så pensionssystemet fungerar. Det är inte bara så att
            arbetslösheten är ett gissel för dem som är arbetslösa. Det betyder
            också att landets pensionärer får sänkt pension. Att man nu dessutom
            väljer att äventyra pensionsöverenskommelsen är ett hot.
          </note>
          <note>
            Hotet är en borgerlig oppositions gamla regeringspolitik och
            att landets pensionärers framtid äventyras, inte att regeringen
            tar ansvar för att se över kvaliteten i äldreomsorgen. Det behövs.
          </note>
          <note type="speaker">
            Anf. 25 Statsrådet ÅSA REGNÉR (S):
          </note>
          <note>
            Herr talman! Jag vill tacka för en debatt med mycket engagemang
            och ser fram emot att diskutera den här frågan vidare.
          </note>
          <note>
            Direktiven till den nya utredningen är fortfarande inte klara,
            utan de arbetas det nu intensivt med eftersom det här är en viktig
            fråga för oss. Och direktiven måste ha kvalitet, inte bara det
            arbete som utredningen själv ska göra och följa upp.
          </note>
          <note>
            Vi anser förstås, som jag sade, att det här verkligen motverkar
            spretighet. Oppositionens förslag är uppdelat i många mindre poster,
            en del på 50 miljoner som är mycket pengar i sig men inte i det
            stora sammanhanget. Vi tar ett stort tag med nästan dubbelt så
            mycket medel som oppositionen har föreslagit och med utredningen
            om en genuin kvalitetssatsning med ett brett deltagande och de
            äldres och kvinnornas behov i fokus.
          </note>
          <note>
            Jag ser också fram emot att fortsatt tala om de här frågorna.
          </note>
          <note>
            Överläggningen var härmed avslutad.
          </note>
          <note>
            § 8 Svar på interpellation 2014/15:107 om nationella insatser
            för hemlösa EU-migranter
          </note>
          <note type="speaker">
            Anf. 26 Statsrådet ÅSA REGNÉR (S):
          </note>
          <note>
            Herr talman! Mats Persson har frågat mig om jag avser att agera
            för att den svenska regeringen även fortsättningsvis ska driva
            på för att Rumänien ska använda sitt EU-stöd till landets utsatta.
            Vidare har Mats Persson frågat om jag kommer att verka för att
            det ska tas fram en nationell handlingsplan gällande insatser
            för hemlösa EU-migranter.
          </note>
          <note>
            Mats Persson tar upp en sida av den fria rörligheten för EES-medborgare
            som ställer nya krav på samhället att förhålla sig till. Vi möter
            flera människor från länder i Europa som har tagit sig hit i hopp
            om att få jobb men som sällan har förutsättningar för det och
            i stället tigger för sin försörjning. De är i många fall romer
            från Rumänien och Bulgarien men även från andra EU-länder, som
            på grund av stor fattigdom, antiziganism och utanförskap lämnar
            sina familjer och ger sig av till andra delar av Europa. De lever
            under ovärdiga förhållanden i vårt land och befinner sig i en
            utsatthet som kan få konsekvenser för hälsan och som innebär en
            risk för att utsättas för brott.
          </note>
          <note>
            Den här situationen innebär en utmaning för samhället på flera
            plan. Jag vet att många kommuner arbetar på ett föredömligt sätt
            med denna nya grupp utsatta människor och att man försöker utveckla
            det sociala arbetet allteftersom.
          </note>
          <note>
            Vissa kommuner lägger stort fokus på uppsökande arbete. Andra
            ger finansieringsstöd till idéburna organisationer. Några kommuner
            har i samarbete med idéburna organisationer startat härbärgen
            särskilt riktade till hemlösa EES-medborgare. En del kommuner
            och organisationer har varit på besök i Rumänien och har knutit
            värdefulla kontakter med lokala myndigheter och ideella organisationer.
            Likaså visar det svenska civilsamhället ett stort engagemang till
            stöd för dessa utsatta EES-medborgare.
          </note>
          <note>
            En av grundtankarna med EU-samarbetet är att människor ska kunna
            söka sig till andra länder för arbete och studier, och vi ska
            fortsätta att värna om den fria rörligheten för EES-medborgare.
          </note>
          <note>
            Det optimala vore förstås att ingen människa skulle lämna sitt
            hemland för att tigga på gatorna i andra länder. Men lösningen
            på problemet går inte att finna enbart hos en enskild aktör eller
            hos kommunerna, inte heller endast i Sverige eller i hemländerna.
            Det behövs insatser på flera plan på både kort och lång sikt i
            Sverige och i hemländerna för att skapa förutsättningar för dessa
            fattiga människor att förbättra sina levnadsvillkor.
          </note>
          <note>
            Regeringens bestämda uppfattning är att hemländerna måste ta
            sitt fulla ansvar för sina medborgare. Regeringen har en konstruktiv
            dialog med Rumäniens regering, och vi tar även upp frågan inom
            ramen för EU-samarbetet.
          </note>
          <note>
            Regeringen avser att fortsätta arbetet bilateralt och inom EU
            för att arbetet med särskilt utsatta grupper, inte minst romer,
            ska förstärkas. En central fråga är att EU:s medlemsländer ska
            utnyttja de strukturfondsmedel som ska komma de utsatta grupperna
            till del.
          </note>
          <note>
            Jag förstår att kommunerna upplever en osäkerhet kring hur de
            ska arbeta med denna grupp. Vi för därför en diskussion inom regeringen
            om att utse en nationell samordnare som kan ha i uppdrag att stödja
            kommuner och andra berörda aktörer i arbetet med utsatta EES-medborgare
            som befinner sig tillfälligt i Sverige. Samordnaren bör också
            kunna lämna förslag på hur samverkan kan utvecklas på nationell,
            regional och lokal nivå.
          </note>
          <note type="speaker">
            Anf. 27 MATS PERSSON (FP):
          </note>
          <note>
            Herr talman! Jag tackar ministern för svaret. Jag tror att det
            är få av oss som inte har bli vit berörda av det som skett de
            senaste åren i Sverige där vi i stora städer, i mindre städer
            och på mindre orter runt om i vårt land ser människor som tigger
            för sin försörjning. Det är hemlösa EU-migranter som lämnar fattigdom,
            förtryck, misär och diskriminering i framför allt Central- och
            Östeuropa för att ta sig till Sverige.
          </note>
          <note>
            Det är en konsekvens av den fria rörligheten, en konsekvens som
            vi behöver hantera. Jag hör till dem som inte tror att lösningen
            är att förbjuda fattigdom, och jag upplever att ministern delar
            uppfattningen att det behövs åtgärder både på plats och i Sverige
            för att lösa problematiken.
          </note>
          <note>
            När ministern lyfter fram de åtgärder som regeringen avser att
            vidta handlar det mycket om att fullfölja det som alliansregeringen
            gjorde när det gäller att sätta press på exempelvis den rumänska
            regeringen och att använda EU:s regelverk i form av pengar och
            regionala stöd för att underlätta situationen i till exempel Rumänien
            så att människor inte känner sig tvingade att åka till Sverige,
            och jag delar den bilden.
          </note>
          <note>
            Det gläder mig att detta arbete fortsätter, och jag har några
            frågor av lite mer konkret art. Vad har gjorts när det gäller
            påtryckning på den rumänska regeringen utöver det som alliansregeringen
            gjorde under våren? Har ministern deltagit i möten där frågan
            har diskuterats? Vad har i så fall reaktionen varit från den rumänska
            regeringen?
          </note>
          <note>
            Vad har reaktionen varit på EU-nivå vad gäller att använda regionala
            stöd för att underlätta situationen i Rumänien så att färre människor
            känner sig tvingade att åka till Sverige för att tigga på våra
            gator?
          </note>
          <note>
            Det är den ena delen av myntet. Den andra är vad vi ska göra
            med de människor som är här och tigger på gator och som även i
            Sverige upplever en situation som inte är okej. Kommuner gör mycket,
            men kommuner väljer att göra olika saker. Kommuner upplever en
            osäkerhet och oklarhet vad de får göra, vilka rättigheter de har
            och vilka insatser de kan göra på kommunal nivå.
          </note>
          <note>
            Jag hoppas att jag förstod rätt och att regeringen avser att
            utse en na ­ tionell samordnare för att ta tag i denna typ av
            frågor. Det välkomnar jag.
          </note>
          <note>
            När avser ni att utse en nationell samordnare, och vilka befogenheter
            kommer den personen eller de personerna att ha?
          </note>
          <note>
            Behovet av att skapa tydlighet på nationell nivå när det gäller
            regelverk, goda exempel och hur man kan arbeta med denna grupp
            är viktigt. Det gäller inte minst i de, lyckligtvis få, fall där
            barn till hemlösa EU-migranter är inblandade och befinner sig
            i Sverige. Inget barn ska behöva växa upp under sådana villkor,
            och vi har alla ett ansvar att ta itu med denna situation.
          </note>
          <note>
            Det är en viktig fråga, och det gläder mig att ministern verkar
            ha tagit tag i den. Men jag är nyfiken på att förstå och få kunskap
            om på vilket sätt denna regering gör mer än vad alliansregeringen
            gjorde. Ett aktivt arbete påbörjades under alliansregeringens
            styre, och det är min förhoppning att den nya regeringen fortsätter
            detta arbete.
          </note>
          <note>
            Därför vill jag veta hur reaktionen har varit på EU-nivå och
            hur snabbt regeringen avser att införa en nationell samordnare.
          </note>
          <note type="speaker">
            Anf. 28 Statsrådet ÅSA REGNÉR (S):
          </note>
          <note>
            Herr talman! Det här är verkligen en fråga som berör. Utsatta
            männi ­ skor kommer till Sverige för att hitta någon form av försörjning.
            Som inter ­ pellanten påpekar är det en komplex fråga som har
            olika tidsdimensioner, kort sikt och lång sikt. Det handlar också
            om EU-nivå och nationell nivå.
          </note>
          <note>
            Frågan berör flera statsråd. Jag har framför allt ansvar för
            socialtjänstlagen och de möjligheter som kommuner har att bevilja
            ansökningar om socialt bistånd i akuta situationer. Det är min
            ingång, men frågan är mer komplex än så.
          </note>
          <note>
            När det gäller relationen till Rumänien, som är det stora landet
            – det finns även andra, till exempel Bulgarien – har vi inlett
            en dialog med regeringen där. Jag kommer snart att träffa min
            rumänska kollega, och min statssekreterare har redan haft kontakter
            på sin nivå. Det har varit i god anda och med förståelse för båda
            sidors problem och utmaningar.
          </note>
          <note>
            Ursprungsländerna har helt klart ansvar för sina medborgare vad
            gäller långsiktig försörjning. Den fria rörligheten innebär att
            man kan vistas i andra EU-länder och söka arbete under tre månaders
            tid. Vi vet att många av dessa personer stannar kvar efteråt,
            även om det är något som inte går att kontrollera särskilt bra.
          </note>
          <note>
            På EU-nivå talar vi med Rumäniens regering. Vi för också samtal
            på EU-nivå eftersom frågan inte bara berör Sverige. Senast i morse
            var det en rapportering på Ekot om samma fråga i Storbritannien.
            Det handlar också mycket om krisen i södra Europa som gör att
            utsatta grupper söker nya länder att uppehålla sig i.
          </note>
          <note>
            Ursprungsländerna har ett stort ansvar för arbetslöshet, för
            diskriminering och för utbildning som inte erbjuds eller inte
            fungerar för dessa grupper. Vi vet också att det finns EU-medel
            som inte används fullt ut i ursprungsländerna, och det är en fråga
            för dialog.
          </note>
          <note>
            Eftersom vi tar detta på stort allvar har jag också talat med
            den tidigare EU-ministern Birgitta Ohlsson om vilka kontakter
            som togs och hur hon såg på det.
          </note>
          <note>
            Jag anser att vi har varit aktiva i detta under de inte ens två
            månader som vi har haft regeringsinnehav.
          </note>
          <note>
            När det gäller situationen på plats just nu med personer som
            är hungriga och frusna gör kommunerna olika insatser på olika
            nivå er . Göteborg har till exempel ett ambitiöst program för
            att bemöta dessa problem , medan andra kommuner inte gör speciellt
            mycket. Det finns en osäkerhet om vad som egentligen gäller.
          </note>
          <note>
            Därför har vi efter samtal med bland annat SKL kommit fram till
            att det nog behövs någon form av nationellt stöd i detta arbete.
          </note>
          <note>
            Det måste vara kommunernas ansvar, både vad gäller barns eventuella
            skolgång och insatser i socialtjänsten. Men kommunerna söker svar,
            och det skulle den nationella samordnaren kunna bistå dem med.
          </note>
          <note type="speaker">
            Anf. 29 MATS PERSSON (FP):
          </note>
          <note>
            Herr talman! Tack för svaret, ministern!
          </note>
          <note>
            Det är viktigt att vi agerar här och nu. Det här är problem som
            uppenbarar sig varje dag ute i vårt samhälle och som vi måste
            vidta åtgärder för att lösa.
          </note>
          <note>
            Flera av de åtgärder som ministern beskriver började under alliansregeringen.
            Det är viktigt att den nya regeringen nu fortsätter att hålla
            ett högt tempo i dessa frågor.
          </note>
          <note>
            Jag uppfattade inte riktigt att jag fick svar på min fråga när
            det gäller reaktionen på EU-nivå kring möjligheten att använda
            regionala stöd och de strukturfonder som finns för att stötta
            på plats i exempelvis Rumänien. Det är bra att det förs diskussioner
            på statssekreterarnivå, men jag förutsätter och hoppas att ministern
            skyndar på för att agera här och nu för att sätta press på den
            rumänska regeringen.
          </note>
          <note>
            Arbetet med stöd till kommunerna är också det ett arbete som
            brådskar. Det är ett arbete som behöver stöd här och nu därför
            att vintern väntar. Kommuner agerar väldigt olika. Precis som
            ministern beskriver måste det finnas en tydlighet för att kommunerna
            ska veta vilka befogenheter och vilket ansvar som de de facto
            har.
          </note>
          <note>
            Jag delar inställningen att detta inte kan vara en nationell
            fråga att lösa när det gäller insatserna på plats i Stockholm,
            Malmö och Göteborg, för att ta tre exempel. Det måste kommunerna
            sköta. Men vi behöver här och nu få fram en tydlighet om vad som
            gäller.
          </note>
          <note>
            Min fråga till ministern är: När börjar den nationella samordnaren
            sitt arbete, har det tagits ett beslut i frågan och hur ser tidsplanen
            för detta ut?
          </note>
          <note>
            Ur ministerns perspektiv kan det framstå som att jag tjatar lite
            och att jag är otålig. Det är jag nämligen, för jag tycker att
            det är en väldigt viktig fråga. Det är viktigt att vi sätter press
            på de regeringar som diskriminerar sin egen befolkning och att
            vi håller ett högt tempo i frågan, men det är också viktigt att
            vi här och nu ger stöd till kommuner som väntar på vägledning
            för att kunna agera.
          </note>
          <note>
            Det är en väldig skillnad för en kommun att veta och få tydlighet
            om vilket ansvar den har. Då kan man som kommun heller inte slippa
            undan sitt ansvar. Det betyder att kommuner på ett tydligare sätt
            kan dra lärdom av de kommuner som är duktiga på detta och som
            gör ”rätt” insatser.
          </note>
          <note>
            Arbetet med att ta fram en handlingsplan på nationell nivå, som
            jag uppfattar är det som ministern i realiteten flaggar upp för,
            och att tillsätta en nationell samordnare behöver ske här och
            nu. Det är viktigt att regeringen håller ett högt tempo i frågan.
          </note>
          <note>
            Det arbete som alliansregeringen påbörjade innebar det som ministern
            nu flaggar upp för. Mycket av arbetet var alltså förberett. Ur
            mitt perspektiv borde man kunna gå från ord till handling ganska
            snart. Jag är väldigt nyfiken på att höra hur tidsplanen ser ut.
          </note>
          <note type="speaker">
            Anf. 30 Statsrådet ÅSA REGNÉR (S):
          </note>
          <note>
            Herr talman! Jag uppfattar att frågan handlar framför allt om
            relationerna med ursprungsländerna, även om diskussionen har handlat
            om ett bredare perspektiv.
          </note>
          <note>
            Som jag sa har jag ett möte planerat med framför allt min rumänska
            kollega. Vi pratar om det här nästan dagligen, även med EU-kommissio
            ­ nen.
          </note>
          <note>
            Däremot blir jag faktiskt lite förbryllad på riktigt, för jag
            har inte hittat speciellt mycket insatser som alliansregeringen
            gjorde när det gäller den nationella nivån. Det är sant att detta
            delvis är ett nytt problem i sin intensitet, men det har ändå
            pågått under några år.
          </note>
          <note>
            När det gäller den nationella nivån och nationella insatser har
            jag, om jag ska vara ärlig, inte hittat någonting som alliansregeringen
            tog initiativ till.
          </note>
          <note>
            Det här är en fråga jag gärna samarbetar om, och vi är öppna
            för alla goda idéer. Idén med samordnaren är att man ska samla
            in dessa idéer, för detta väcker av naturliga skäl ett stort engagemang.
            Alla goda idéer kommer att vara välkomna.
          </note>
          <note>
            Vi bereder den här frågan. Det har varit en av de större frågorna
            när det gäller medieintresse och annat sedan vi kom hit. Vi tycker
            att vi har arbetat skyndsamt med frågan. Vi bereder den i vanlig
            ordning. Som alltid måste man tänka efter innan så att det till
            exempel blir bra direktiv. Vi hoppas kunna fatta ett beslut om
            detta snart för att kunna sätta i gång.
          </note>
          <note>
            Så som läget är nu vistas de här personerna i kommunerna, och
            därför faller mycket ansvar på dem. Jag som statsråd och regeringen
            ska inte tala om för kommunerna hur de ska tolka lagen.
          </note>
          <note>
            SKL och även Socialstyrelsen har gjort sammanställningar av vilka
            lagrum och den sortens stöd till kommunerna som finns. Det är
            inte alltid glasklart i debatten vad regeringen kan och ska göra
            ytterligare. Men vi gör arbetet med samordnaren och har gärna
            diskussioner om att få mer klarhet, för det är inte en alldeles
            enkel fråga.
          </note>
          <note>
            Att regeringen ska föra diskussioner med EU och ursprungsländerna
            är glasklart. Det ska vi definitivt göra. I övrigt ser jag fram
            emot ett sådant arbete för att få mer konkretion i hur man kan
            gå vidare med frågan.
          </note>
          <note>
            Vi har dessa planer just för att få en samling runt det här och
            ytterligare konkreta förslag.
          </note>
          <note type="speaker">
            Anf. 31 MATS PERSSON (FP):
          </note>
          <note>
            Herr talman! Tack för svaret, ministern!
          </note>
          <note>
            Detta är uppenbarligen en fråga som väcker mycket engagemang
            och som är viktig att lösa. Det är en fråga där jag uppfattar
            att kommunerna ropar på hjälp från den nationella nivån för att
            få tydlighet om vad som gäller och vilka insatser som är mest
            effektiva. Det handlar också om relationen till frivilligorganisationer,
            som gör en stor insats och är väldigt viktiga.
          </note>
          <note>
            Det råder inget tvivel om att det till syvende och sist är ett
            kommunalt ansvar – där har vi samma uppfattning. Det är viktigt
            att den nationella nivån agerar, oavsett om det är regeringen
            eller SKL, så att det finns en tydlighet om vilka insatser som
            är effektiva och vilka man kan göra.
          </note>
          <note>
            Även om det är som ministern säger, att det inte råder oklarhet,
            uppfattar kommunerna att det råder oklarhet. Då är det viktigt
            att förtydliga, inte minst med goda exempel på hur man kan arbeta
            med frågan för att lösa problemen.
          </note>
          <note>
            När det gäller insatser på EU-nivå kommer vi med stort intresse
            att följa det arbete som regeringen och ministern nu aviserar
            sker. Det finns ingen anledning att ha en avvikande mening i frågan,
            utan det viktigaste tycker jag är att lösa situationen och att
            vi tillsammans kan ta ansvar för att göra det.
          </note>
          <note>
            Jag välkomnar initiativet med en nationell samordnare, men jag
            hoppas att ministern inser att många är otåliga. Vi behöver så
            snart som möjligt komma med aktiva åtgärder för att lösa problemet
            här och nu. Ju snabbare man kan tillsätta den nationella samordnaren,
            desto bättre är det naturligtvis.
          </note>
          <note>
            Jag tackar ministern för svaret. Vi har säkert anledning att
            återkomma i frågan. Det är en viktig fråga som berör många människor.
            Den berör många svenskar men framför allt de människor som av
            olika skäl tvingas till Sverige och tvingas spendera dagarna som
            hemlösa EU-migranter här. Det är ingen dräglig tillvaro, och vi
            har alla ett gemensamt ansvar för att gör det bättre för dessa
            människor.
          </note>
          <note type="speaker">
            Anf. 32 Statsrådet ÅSA REGNÉR (S):
          </note>
          <note>
            Herr talman! Interpellanten nämnde något viktigt när det gäller
            metoder som har fungerat respektive inte har fungerat. Sådana
            saker blir viktigt för en nationell samordnare att samla in och
            sprida.
          </note>
          <note>
            Frivilligorganisationerna gör ett jättestort arbete i exemplet
            Göteborg, men även på andra ställen gör man inte bara ett bra
            arbete utan samarbetar också bra med kommunerna.
          </note>
          <note>
            Min poäng är att jag har stor respekt för att kommuner söker
            samarbeten och stöd i frågan och för att det är oklart vad som
            gäller. Jag har stor respekt för det – det är inte alls konstigt.
            Vad jag menade var att jag uppfattar att arbetet med att sammanställa
            har gjorts några gånger. Det behöver kanske förbättras.
          </note>
          <note>
            Vad den nationella samordnaren ska göra tror jag är just att
            lyssna in hur situationen ser ut och bedöma om det finns ytterl
            igare åtgärder som behöver vidtas på de olika nivåerna, beroende
            på vad som fungerar. Det är alltså ett ganska konkret arbete i
            den bemärkelsen.
          </note>
          <note>
            Regeringen ska inte gå in och tolka lagen. Men behövs det på
            något sätt ytterligare klargöranden från någon nivå är väl alla
            för det.
          </note>
          <note>
            Det viktiga är hur som helst att ta tag i frågan. Jag ser fram
            emot att samarbeta med alla goda krafter.
          </note>
          <note>
            Överläggningen var härmed avslutad.
          </note>
          <note>
            § 9 Svar på interpellation 2014/15:113 om personlig assistans
          </note>
          <note type="speaker">
            Anf. 33 Statsrådet ÅSA REGNÉR (S):
          </note>
          <note>
            Herr talman! Maj Karlsson har frågat mig vilka åtgärder jag avser
            att vidta för att insatsen personlig assistans ska leva upp till
            de ursprungsintentioner som angavs för lagstiftningen om personlig
            assistans och som fastslås i FN:s konvention om rättigheter för
            personer med funktionsnedsättning.
          </note>
          <note>
            Först vill jag lyfta fram att personlig assistans är en betydelsefull
            reform som på ett avgörande sätt har förbättrat levnadsvillkoren
            för många flickor och pojkar, kvinnor och män med omfattande funktionsnedsättningar.
            Reformen har generellt inneburit större inflytande och bättre
            livskvalitet. Regeringen anser därför, liksom den förra regeringen,
            att det är angeläget att värna reformen. Assistansen ger möjlighet
            till delaktighet i samhällslivet och bidrar till att livsförhållandena
            blir mer jämlika för människor som har stort behov av stöd.
          </note>
          <note>
            Antalet personer som beviljas assistansersättning och antalet
            timmar som assistansersättning utgår för har ökat kraftigt under
            de 20 år som ersättningen har funnits. Från 1998 fram till och
            med 2013 ökade antalet personer som hade rätt till ersättningen
            från ca 8 500 personer till ca 15 900. Det genomsnittliga antalet
            timmar per person och vecka ökade från 81 till 121. Prognosen
            för de fyra kommande åren är att både antalet personer och antalet
            timmar fortsätter att öka.
          </note>
          <note>
            Det har i stort sett inte gått något år utan att ersättningen
            har utretts eller granskats i något avseende. Det har rört stora
            kostnadsökningar, brister i lagstiftningen, brister i Försäkringskassans
            tillämpning och hantering av ersättningen, kostnadsövervältringar
            på grund av dubbelt huvudmannaskap etcetera.
          </note>
          <note>
            Försäkringskassan har de senaste åren prioriterat handläggningen
            av förmånen, och det pågår ett utvecklingsarbete i syfte att komma
            till rätta med de problem som har framkommit i olika sammanhang.
            Enligt Inspek ­ tionen för socialförsäkringen, ISF, har Försäkringskassan
            vidtagit en rad åtgärder med sikte på en enhetlig och likartad
            bedömning. Detta utveck ­ lingsarbete kan givetvis ha påverkat
            utfallet i besluten, vilket också har noterats av ISF.
          </note>
          <note>
            Som Maj Karlsson anger i interpellationen har ISF nyligen slutredovisat
            uppdraget att följa utfallet av beslut om assistansersättning.
            ISF har granskat ett stort antal akter och har genom detta arbete
            gett oss mer kunskap om vad som ligger bakom avslagsbesluten och
            att människor mist sin ersättning och vad de erbjudits i stället.
          </note>
          <note>
            Sammanfattningsvis redovisar ISF att det är de som har störst
            behov som får assistansersättning och att de flesta som mist sin
            ersättning får andra stöd, främst via lagen om stöd och service
            till vissa funktionshindrade, LSS. Andelen som får avslag har
            ökat, men det har samtidigt blivit vanligare att personer som
            ansöker om assistansersättning inte omfattas av personkretsen
            i LSS. I ansökningar åberopas inte heller alltid att det finns
            ett behov av assistans för grundläggande behov. De som får indragningar
            får oftast insatser enligt LSS, och en stor andel av dessa får
            personlig assistans. Enligt ISF finns det flera samverkande orsaker
            till förändringarna av assistansersättningens utfall och utveckling.
          </note>
          <note>
            För mig är det av central betydelse att bestämmelserna om assistansersättningen
            tillämpas likvärdigt och att systemet är rättssäkert. Det är också
            angeläget att vi kan minska möjligheterna till felaktiga utbetalningar.
          </note>
          <note>
            Högsta förvaltningsdomstolens domar bildar prejudikat för hur
            lagstiftningen ska tolkas. Det är den högsta rättsvårdande instansen
            i vårt land. Om fler ska omfattas av rätten till ersättningen
            måste lagen ändras. En sådan ändring skulle behöva utredas och
            kostnadsberäknas.
          </note>
          <note>
            Regeringen har i budgetpropositionen för 2015 aviserat att en
            central del i det kommande arbetet med assistansersättningen och
            personlig assistans blir att ta ställning till den fortsatta hanteringen
            av de slutsatser, åtgärder och förslag som har lämnats från olika
            myndigheter och kommer att lämnas framöver. Det finns problem,
            och en bredare översyn av lagstiftningen kan behöva övervägas.
          </note>
          <note>
            Vad en eventuell utredning ska innehålla får jag återkomma till
            om och när det blir aktuellt.
          </note>
          <note>
            Jag anser också att det kan finnas skäl att få mer kunskap om
            insatsen personlig assistans eller ekonomiskt stöd till skäliga
            kostnader för sådan assistans som beviljas av kommunerna enligt
            LSS.
          </note>
          <note type="speaker">
            Anf. 34 MAJ KARLSSON (V):
          </note>
          <note>
            Herr talman! Jag vill börja med att tacka dig, Åsa Regnér, för
            ditt svar, men jag måste tyvärr säga att jag blev lite besviken
            när jag läste det. Jag är trött på att vänta.
          </note>
          <note>
            År 1994 är ett mycket viktigt år i Sveriges historia. Det var
            då vi införde en av vårt lands mest betydelsefulla jämställdhetsreformer,
            lagen om stöd och service till vissa funktionshindrade, LSS. Det
            är i dag, 20 år senare, nästan omöjligt att förstå vilken oerhörd
            betydelse den reformen har haft för vårt land. Många av oss kan
            knappt föreställa oss den tid då människor på grund av fysiska
            och psykiska funktionsvariationer var inlåsta på institutioner
            runt om i vårt land, den tid då människor här i Sverige helt saknade
            möjlighet att bestämma över sitt eget liv och än mindre kunde
            påverka samhället och dess utveckling.
          </note>
          <note>
            I dag, 20 år senare, tar vi det som en självklarhet att personer
            med omfattande funktionsnedsättningar borde kunna arbeta, bilda
            familj, studera och vara delaktiga i sitt liv och i samhället.
            Men sedan 2007 har vi gått i motsatt riktning.
          </note>
          <note>
            Åsa Regnér! Du påvisar i ditt svar att allt fler har fått statlig
            assistans under de senaste 20 åren, vilket är sant. Men mellan
            2006 och 2014 har samtidigt tusentals personer fått avslag. Man
            ska vara medveten om att för de personer som har förlorat sin
            assistans innebär beslutet en inskränkning i livssituationen som
            för de flesta är nästan omöjlig att sätta sig in i.
          </note>
          <note>
            Statsrådet hänvisar till att de flesta som får avslag på statlig
            assistans får andra insatser från kommunerna. Men sanningen är
            att vi har väldigt lite information om vilken hjälp de får och
            i vilken utsträckning de får hjälp.
          </note>
          <note>
            Åsa Regnér! Vi måste vara lyhörda för alla vittnesmål som beskriver
            hur deras insatser kraftigt försämrats. Det är trots allt stor
            skillnad på att leva och bara existera.
          </note>
          <note>
            I åtta år har intresseorganisationerna och brukarföreningarna
            tillsammans med oss i Vänsterpartiet uppmanat den förra regeringen
            att skärpa lagstiftningen genom en lagändring i 9 a § LSS. Det
            är en förändring som jag ser som i allra högsta grad rimlig, eftersom
            skiftet i tillämpningen har skett helt utan politiska beslut.
          </note>
          <note>
            Men ingenting har hänt. I stället ville den förra regeringen
            invänta rapporten från ISF. Nu har den rapporten kommit, och den
            bekräftar det vi redan visste: Försäkringskassan har utan politiska
            beslut skruvat åt bedömningarna och lagt tonvikten vid de integritetskänsliga
            delarna av de grundläggande behoven. Därmed är det ett faktum
            att Försäkringskassan inte efterlever intentionerna med lagstiftningen.
          </note>
          <note>
            Den oro som brukarna har vittnat om var befogad. I åtta år har
            vi alltså stått och tittat på när människor har förlorat rätten
            att leva ett liv som andra.
          </note>
          <note>
            Åsa Regnér! Jag vill därför fråga dig: Har vi verkligen tid att
            vänta med att skärpa lagstiftningen? Har Sverige råd att begränsa
            människors medborgerliga rättigheter och rätten till delaktighet
            och självbestämmande?
          </note>
          <note type="speaker">
            Anf. 35 Statsrådet ÅSA REGNÉR (S):
          </note>
          <note>
            Herr talman! Det här är också en stor och komplex fråga som berör.
            Jag tror att Sverige trots allt är ett av de länder som det är
            lättast att leva i för personer med funktionsnedsättningar, och
            så ska det vara.
          </note>
          <note>
            Eftersom jag är ganska ny i min roll träffar jag även i detta
            sammanhang organisationer. Senast i går träffade jag organisationen
            Jag. Det är en organisation för personer med flera funktionsnedsättningar,
            där dessa personers röster står i centrum. Vi talade förstås om
            dessa frågor.
          </note>
          <note>
            Det är ett faktum att fler söker assistans och att fler får assistans.
            Vi vet också att många av dem som får avslag i stället får stöd
            av kommunerna. Men jag håller helt med om att vi borde veta mer
            om hur det fungerar.
          </note>
          <note>
            När det gäller lagstiftningen är det som hänt på senare år i
            stor utsträckning en effekt av Högsta förvaltningsdomstolens utslag
            2008. Som jag sade har den utredning som skulle granska vad som
            hände ganska nyligen kommit med sitt betänkande. Jag kan därför
            inte lova en förändring eller en utredning här och nu, men jag
            vill gärna titta på frågan.
          </note>
          <note type="speaker">
            Anf. 36 MAJ KARLSSON (V):
          </note>
          <note>
            Herr talman! Jag vill gärna läsa ett litet stycke ur regeringsförklaringen:
          </note>
          <note>
            ”Personer med funktionsnedsättning ska ha möjlighet att verka
            i vardagen på lika villkor vad gäller delaktighet och tillgänglighet.
            Ett natio ­ nellt regelverk och ett samlat huvudmannaskap för
            hjälpmedel tas fram. Den nya lagen om otillgänglighet som diskrimineringsgrund
            ses över och breddas. Hinder för människors delaktighet i samhället
            ska rivas. Det är en fråga om jämlikhet och rättvisa.”
          </note>
          <note>
            Detta är en mycket bra regeringsförklaring som visar vilken riktning
            ni vill ta. Men så här ser inte vårt samhälle ut i dag. Medan
            vi står här och debatterar finns det personer som har haft personlig
            assistans under större delen av sina liv men som över en natt
            har förlorat sin ersättning och nu bokstavligt talat är fångna
            i sina egna hem.
          </note>
          <note>
            Jag vet att flera personer just i detta ögonblick sitter och
            väntar på ett beslut som kan komma att omkullkasta hela deras
            tillvaro. Det är en väntan som skapar enorm oro och ångest eftersom
            de vet att det inte längre är säkert att de får behålla sin ersättning,
            även om deras behov inte har förändrats. Det är förfärligt. Det
            tror jag att vi från vänster till höger är väldigt eniga om. Det
            grundar jag på alla de vackra ord som sägs vid varje tillfälle
            frågan är uppe på agendan om alla människors lika värde, alla
            människors rätt till delaktighet, jämlikhet och rättvisa.
          </note>
          <note>
            Men för dem som blir drabbade betyder dessa ord ingenting om
            vi inte samtidigt agerar. Tomma ord betyder mycket lite för en
            person som från en dag till en annan sitter inlåst i sitt eget
            hem. De är fullständigt värdelösa för den som inte längre kan
            ha kvar sitt jobb. Tomma ord är ett slag i ansiktet på den som
            inte längre kan vara förälder till sitt eget barn.
          </note>
          <note>
            Jag är orolig för att om ni inte skyndsamt agerar för att Försäkringskassans
            tillämpning anpassas efter det som är intentionerna i lagstiftningen
            blir den här delen i er regeringsförklaring just bara tomma ord.
          </note>
          <note>
            Min fråga till dig, Åsa Regnér, är därför igen: Hur och när kommer
            ni att gå från ord till handling?
          </note>
          <note type="speaker">
            Anf. 37 BÖRJE VESTLUND (S):
          </note>
          <note>
            Herr talman! Egentligen är jag som partiföreträdare nästan jävig
            i den här frågan. Men om jag ska säga någonting om själva sakfrågan
            är det stora problemet den dom som nyligen har kommit. Det är
            den som har ställt allting på ända, och det är den som har gjort
            att nästan hela LSS-reformen har hamnat upp och ned. Det är det
            som är problemet.
          </note>
          <note>
            Då kommer det delikata politiska problem som vi har mött många
            gånger under åren i denna kammare, nämligen: Hur hanterar vi att
            man har beslutat annorlunda i en domstol? Det krävs ett ordentligt
            analysarbete. Det kräver att man verkligen gör någonting och att
            man måste lägga pannan i mycket djupa veck.
          </note>
          <note>
            Det är klart att människor alltid har fått avslag eftersom det
            i lagen har satts upp vissa råmärken, och vi har varit mycket
            överens i den här kammaren om vad det är som ska gälla i dessa
            sammanhang. Men det har varit och ska vara en generös reform.
          </note>
          <note>
            Tyvärr har den här domen ställt mycket på ända. Det är en sak
            att säga att man vill ha en ny reform i fråga om någonting som
            inte finns. Det är mycket svårare när det har kommit en dom. Hur
            hanterar vi det?
          </note>
          <note>
            Jag kan påminna om en sak. Vi som har diskuterat migrationsfrågor
            av och till under årens lopp vet hur svårt det är när vi som lagstiftare
            upplever att de intentioner som vi hade med lagstiftningen inte
            följs i verkligheten när det kommer till de rättsliga instanserna.
          </note>
          <note>
            Hur vi hanterar detta är bland det svåraste som finns i hela
            politiken. Det är det som jag tror att man måste lyfta fram i
            detta sammanhang.
          </note>
          <note>
            Det må vara så att man inom handikapprörelsen ibland grälar med
            varandra. Men här tror jag att vi står enade. Jag som ofta företräder
            Epilepsiförbundet står naturligtvis bakom de förbund vilkas medlemmar
            har stora problem att röra sig. Sedan kan jag säga att det finns
            en mycket liten grupp personer med epilepsi som också är svårt
            handikappade på grund av hjärnskador.
          </note>
          <note>
            Jag tror att vi rör oss i ett område som kanske är det allra
            svåraste att hantera politiskt. Detta är en stor utmaning, och
            det kommer att ta en tid innan man har löst detta. Men det är
            klart att detta ska lösas så fort som möjligt. Jag kan inte se
            det på något annat sätt. Jag lovar att vi från handikapprörelsen
            inte kommer att hålla käften om den här frågan, utan vi kommer
            att härja om den till den dagen som vi har fått en reform.
          </note>
          <note type="speaker">
            Anf. 38 Statsrådet ÅSA REGNÉR (S):
          </note>
          <note>
            Herr talman! Jag tackar för dessa inlägg. Jag förstår att det
            finns mycket otålighet i den här frågan. Som vi har hört är den
            mycket komplex.
          </note>
          <note>
            Jag sade tidigare att jag har träffat organisationer. Det kommer
            jag att göra även framöver. I december ska jag ha flera möten
            och samråd med olika organisationer. Det finns också olika uppfattningar
            mellan dem. Det tycker jag måste kunna finnas. Man brukar ofta
            anklaga kvinnorörelsen för att alla inte har samma uppfattning.
            Men jag har aldrig förstått varför alla kvinnor ska ha samma uppfattning.
            Det brukar man inte kräva av män. Jag menar med det alltså inte
            att jag kräver att de olika organisationerna ska ha samma uppfattning.
            Men jag vill lyssna på deras olika syn på den här rapporten som
            nyligen har kommit eftersom den är viktig.
          </note>
          <note>
            Jag står naturligtvis bakom skrivningarna i regeringsförklaringen.
            När jag har träffat olika organisationer säger de att de är mycket
            glada över dessa skrivningar och ställer stort hopp till dem.
          </note>
          <note>
            Som jag sade kan det vara nödvändigt att det görs en översyn
            av detta och att man tittar på lagen och den paragraf som du nämner.
            Men jag kan inte utlova det i dag. Jag vill först föra dessa olika
            samtal.
          </note>
          <note type="speaker">
            Anf. 39 MAJ KARLSSON (V):
          </note>
          <note>
            Fru talman! Jag är faktiskt försiktigt positiv, Åsa Regnér. Jag
            har mycket stort förtroende för och stor tilltro till dig. Jag
            har lyssnat noga på dina inlägg, och jag är övertygad om att er
            ambition är att uppfylla de löften som ni har gett i er regeringsförklaring.
          </note>
          <note>
            Men jag måste säga att vi i Vänsterpartiet är oändligt trötta
            på den utveckling som vi har sett i Sverige under de senaste åren.
            Vi har under lång tid påtalat den urholkning av LSS som har skett
            och vid upprepade tillfällen efterfrågat en skärpning av lagstiftningen,
            men utan resultat.
          </note>
          <note>
            Nu har ni möjlighet att visa att vi inte bara har bytt regering
            utan också politik. I grund och botten handlar det om vilket samhälle
            vi vill ha. Vi i Vänsterpartiet är trötta på ett samhälle som
            gör skillnad på folk och folk. Vi vill ha ett jämlikt samhälle
            där alla människor ska få de bästa förutsättningarna för att kunna
            leva ett bra liv – ett samhälle där det är människorna och behoven
            som styr och inte ekonomin.
          </note>
          <note>
            Det finns stora förväntningar på att den nya rödgröna regeringen
            tar ansvar för jämlikhet, lika rättigheter och lika möjligheter
            för alla. Men samtidigt finns det en viss oro inom funktionshinderrörelsen
            för att socialdemokratin inte tar frågan om personlig assistans
            på allvar, att ni ska fortsätta att trampa vidare på de stigar
            som den förra regeringen redan har trampat upp.
          </note>
          <note>
            Jag vill därför avsluta debatten med en uppmaning till er att
            ta oron på allvar, vilket jag tror att ni gör, och agera skyndsamt.
          </note>
          <note type="speaker">
            Anf. 40 Statsrådet ÅSA REGNÉR (S):
          </note>
          <note>
            Fru talman! Innehållsmässigt har jag kanske sagt det som jag
            tänkte säga. Jag vill tacka för den här debatten och era inlägg
            och för att ni visar seriositet och inser betydelsen av den här
            frågan. Jag ser fram emot att prata mer om detta.
          </note>
          <note>
            Överläggningen var härmed avslutad.
          </note>
          <note>
            § 10 Svar på interpellationerna 2014/15:33 och 108 om effekter
            av särskild löneskatt för äldre
          </note>
          <note type="speaker">
            Anf. 41 Finansminister MAGDALENA ANDERSSON (S):
          </note>
          <note>
            Fru talman! Jessica Polfjärd har frågat mig vilka risker jag
            ser med att den särskilda löneskatten blir en straffskatt för
            äldre. Jan Ericson har i sin tur frågat mig vilka sysselsättningseffekter
            jag bedömer att den särskilda löneskatten för personer över 65
            år medför.
          </note>
          <note>
            Efter den förra regeringens mandatperioder ser vi stora underskott
            i statens finanser och en hög arbetslöshet. De stora skattesänkningar
            som den borgerliga regeringen genomfört i syfte att öka sysselsättningen
            och sänka arbetslösheten har helt enkelt inte fått avsedd effekt.
            Regeringen tror på andra jobbskapande åtgärder än bara sänkta
            skatter. För att genomföra angelägna satsningar som syftar till
            att öka sysselsättningen och minska arbetslösheten krävs att vi
            höjer skatten.
          </note>
          <note>
            Det är missvisande att bedöma politiken enbart genom att se till
            enskilda finansieringsåtgärder. Man måste även se till vad pengarna
            kommer att användas till. En utgångspunkt för regeringens politik
            är att alla människors kompetens ska tas till vara så länge de
            vill och kan arbeta. För att få fler äldre att arbeta längre måste
            arbetsmiljön förbättras , och den arbetsrelaterade ohälsan måste
            förebyggas. De satsningar regeringen gör på exempelvis högre kvalitet
            och ökad bemanning inom äldreomsorgen, tillsammans med satsningar
            på att förbättra arbetsmiljön och att stärka arbetslivsforskningen,
            kommer att leda till att fler orkar och vill stanna kvar längre
            i arbete.
          </note>
          <note>
            De ekonomiska drivkrafterna för att fortsätta att arbeta efter
            65 år är dessutom starka till följd av pensionssystemets utformning
            och det förhöjda jobbskatteavdraget för äldre. Utvärderingar visar
            att generella sänkningar av socialavgifterna är mycket ineffektivt
            som jobbskapande åtgärd.
          </note>
          <note>
            Det är svårt att se någon grund för Jessica Polfjärds påstående
            att den föreslagna särskilda löneskatten för äldre är en straffskatt
            eftersom arbetande äldre även efter förslaget är mycket skattemässigt
            gynnade, både på arbetsgivarsidan och på inkomstskattesidan.
          </note>
          <note>
            Då Jessica Polfjärd, som framställt en av interpellationerna,
            hade anmält att hon var förhindrad att närvara vid sammanträdet
            medgav tredje vice talmannen att Jan Ericson fick ta emot båda
            interpellationssvaren.
          </note>
          <note type="speaker">
            Anf. 42 JAN ERICSON (M):
          </note>
          <note>
            Fru talman! Svaren från finansministern i dagens interpellationsdebatter
            är precis lika svartmålande av läget i Sverige som dem vi hörde
            häromveckan när vi debatterade andra frågor.
          </note>
          <note>
            Enligt färska siffror från SCB när det gäller tillväxt har Sverige
            haft en överraskande stark tillväxt under tredje kvartalet, och
            det är den inhemska konsumtionen som drar upp siffran. Skattesänkningar
            är kanske inte så dumt, finansministern, om de ökar köpkraften
            och förbättrar tillväxten.
          </note>
          <note>
            Finansministern säger också att sysselsättningen i Sverige har
            minskat, men hon verkar ha missat att det är 340 000 fler människor
            som arbetar i dag än 2006. Det är 90 000 fler äldre som har valt
            att arbeta efter pensionen sedan 2006.
          </note>
          <note>
            Sverige har högst sysselsättningsgrad i hela EU. Vi har högre
            sysselsättningsgrad än 2006 i alla åldersgrupper, inklusive bland
            äldre, men också sammantaget.
          </note>
          <note>
            Sanningen är faktiskt att Alliansens jobbpolitik har haft en
            mycket god effekt. Den har bidragit till att skapa fler jobb för
            såväl unga som medelålders och äldre.
          </note>
          <note>
            Finansministern upprepar givetvis också att Alliansen har skapat
            underskott i statens finanser. Men hon vet ju från våra tidigare
            debatter att Sverige är det enda landet i hela EU som väntas minska
            sin statsskuld i andel a v bnp mellan åren 2006 och 2014 och att
            vi ligger bland de bästa i EU när det gäller starka statsfinanser.
          </note>
          <note>
            Förra veckan hade jag flera debatter med finansministern om regeringens
            ointresse att analysera politiska förslag och se om de leder till
            fler eller färre jobb.
          </note>
          <note>
            Jag påminner återigen om vad Socialdemokraterna sa före valet.
            Då hette det att man inför varje beslut skulle kräva besked av
            varje statsråd och varje myndighetschef om ett beslut innebär
            fler jobb eller inte. Redan i regeringsförklaringen var det storstilade
            löftet borta. Inte heller har regeringen gjort några analyser
            av jobbeffekterna av de förslag man lagt fram i sin budgetproposition.
          </note>
          <note>
            De tidigare debatterna handlade om jobbeffekterna av att höja
            skatterna på företagande och arbete och att höja arbetsgivaravgifterna
            för den som anställer unga. I dag gäller interpellationerna regeringens
            förslag att göra det betydligt dyrare att anställa äldre.
          </note>
          <note>
            I takt med att människor lever allt längre är det för många naturligt
            att jobba högre upp i åldrarna, såväl för lönen som för att man
            trivs på sin arbetsplats. Det är också en bra möjlighet för en
            person med lång och gedigen erfarenhet att sprida sin kunskap
            till yngre kolleger. Att fler är kvar på arbetsmarknaden bidrar
            också till högre tillväxt och till att finansiera välfärden.
          </note>
          <note>
            I samhällsdebatten diskuteras höjd pensionsålder, men alliansregeringen
            valde en annan väg. Vi ville med morötter locka fler äldre att
            arbeta längre. Sedan 2006 är det alltså 90 000 fler personer över
            65 år som arbetar. Att fler arbetar är resultatet av bland annat
            Alliansens jobbpolitik. Vi gjorde det billigare att anställa personer
            över 65 år , och glädjande nog berömmer finansministern det förstärkta
            jobbskatteavdraget för äldre. Det har också ökat drivkraften att
            jobba länge.
          </note>
          <note>
            Nyföretagarcentrum rapporterar om en kraftig ökning i antalet
            nystartade företag bland äldre. I genomsnitt startar fyra pensionärer
            om dagen ett eget företag. Det är mycket glädjande.
          </note>
          <note>
            Trots alla dessa goda effekter av skatteförändringarna har finansministern
            nu lagt fram en budgetproposition med förslaget att den som vill
            anställa personer som passerat 65 år kommer att behöva betala
            en särskild löneskatt. Förslaget gör det dyrare att anställa äldre
            och mindre gynnsamt för egenföretagare att fortsätta arbeta efter
            65 år.
          </note>
          <note>
            Jag vill börja med att fråga finansministern om hon verkligen
            tror att den särskilda löneskatten kommer att medföra att fler
            äldre stannar kvar längre tid på arbetsmarknaden.
          </note>
          <note type="speaker">
            Anf. 43 LARS-ARNE STAXÄNG (M):
          </note>
          <note>
            Fru talman! Jag vill börja med säga att jag har förståelse för
            hur svårt det i praktiken kan vara att minska utgifter. Antingen
            man styr i en kommun, ett landsting eller staten är det ofta lätt
            i teorin, men när man väl kommer till praktiken blir det konsekvenser.
            Det är svårt. Jag har förståelse för att det är svårt att minska
            utgifterna.
          </note>
          <note>
            Nu har den nya regeringen lagt fram förslag till att införa löneskatt
            för äldre, personer över 65 år, men det har jag ingen förståelse
            för. Anledningen är att det är en skatt som är kontraproduktiv
            genom att den går emot jobblinjen – jobblinjen som kommer att
            bli allt viktigare i framtiden, och det är därför som jag har
            gått upp i talarstolen i dag.
          </note>
          <note>
            Om vi ska få bärkraftiga pensioner som ökar, som går att leva
            på i framtiden, finns det egentligen bara en riktigt bra linje,
            nämligen fler arbetade timmar i ett land, så även i Sverige. Vi
            måste se till att fler ungdomar, fler äldre och framför allt de
            som hamnat utanför systemet kommer i arbete. Det är det som ger
            bärkraftiga pensioner.
          </note>
          <note>
            Därför är jag förvånad över att man tar till ett sådant här förslag,
            för det blir kontraproduktivt. Precis som Jan Ericson förde fram
            är utveck ­ lingen nu väldigt positiv. Den ska vi försöka göda
            på olika sätt så att fler äldre arbetar förbi 65 år och längre
            upp i åldrarna. Vi behöver dem i fram ­ tiden. Vi behöver deras
            kompetens på olika sätt. Det är inget motsatsför ­ hållande till
            att ungdomar kommer in på arbetsmarknaden. Så kanske det var en
            gång, men så är det inte i dag. Vi behöver alla på arbetsmarknaden.
          </note>
          <note>
            Dessutom är nuvarande och kommande pensionärer stora förlorare
            om förslaget går igenom. Systemet är till stor del uppbyggt på
            avgifter, och om det blir färre arbetade timmar och pensionsavgifterna
            till systemet minskar får vi bromseffekter och minskningar av
            pensionerna. Pensionssystemets viktigaste del för stabila och
            högre pensioner är fler arbetade timmar i Sverige, och det måste
            vi förmedla ut i samhället. Därför har jag med tillfredsställelse
            av olika undersökningar sett – jag vet att andra framfört annat
            – att det från 2006 till 2014 blivit en sysselsättningsökning.
            Det har blivit nära 350 000 nya sysselsättningstillfällen, vilket
            varit jätteviktigt för pensionssystemet.
          </note>
          <note>
            Om vi inte hade fått till dessa sysselsättningstillfällen skulle
            det ha blivit som på 90-talet. Då fanns både borgerliga och socialdemokratiska
            regeringar. Pensionerna gick ned mycket kraftigt från 1995 till
            2001. Det har vi glömt i dag. Hög sysselsättning innebär bra pensioner.
            Därför är beslutet helt felaktigt och missriktat.
          </note>
          <note type="speaker">
            Anf. 44 ERIK EZELIUS (S):
          </note>
          <note>
            Fru talman! Den här interpellationsdebatten handlar om särskild
            löneskatt för äldre, men det är också en interpellationsdebatt
            om den förra regeringens sätt att missköta statsfinanserna och
            skattepolitiken.
          </note>
          <note>
            Den särskilda löneskatten för äldre infördes i samband med 1991
            års skattereform. Det var en uppgörelse mellan Socialdemokraterna
            och Folkpartiet men stöddes också av Centern. Skatten skulle i
            sin ursprungliga utformning tas ut på alla inkomster som inte
            grundade rätt till socialförsäkringsförmåner. Särskild löneskatt
            för äldre, andra höjda skatter och avskaffade avdrag behövdes
            för att finansiera skattereformen med dess sänkning av marginalskatterna.
            Syftet var att få ett så neutralt och likformigt skattesystem
            som möjligt med få särregler och undantag.
          </note>
          <note>
            Åren 2007 och 2008 slopades den särskilda löneskatten för personer
            fyllda 65 år. Den skatteklyfta som den dåvarande borgerliga regeringen
            skapat mellan pensionärer och förvärvsarbetande skulle i viss
            mån kom ­ penseras genom att de friska pensionärerna, de som kunde
            få ett arbete, skulle bli billigare på arbetsmarknaden och genom
            arbete få in pengar som de förlorat på skatteklyftan. År 2007
            skedde lättnaden enbart för dem som var 70 år och äldre. Eftersom
            regeringen inte kunde förklara detta godtyck ­ liga urval vidgades
            det 2008 till att gälla alla ålderspensionärer.
          </note>
          <note>
            Det vore bra för debatten om interpellanten förklarade varför
            pensionä ­ rer måste arbeta för att få ihop till en vettig pension
            och framför allt för ­ klara de den skatteskillnad som finns mellan
            pensionärer och förvärvsarbe ­ tande. Många vill och kan stanna
            kvar och arbeta efter 65 år, och det kom ­ mer att vara lönsamt
            för både arbetsgivaren och den enskilde även med samarbetsregeringens
            förslag om särskild löneskatt.
          </note>
          <note>
            Den tidigare regeringen sänkte skatterna med över 130 miljarder.
            Vi kan se effekterna av det inom skola, vård, omsorg, en icke-fungerande
            järnväg, långa bostadsköer med mera. Samarbetsregeringen genomför
            nu ett stort antal reformer, verkliga reformer, sådant som gör
            livet bättre och enklare för människor och stärker välfärdsstaten.
            Dessa behöver finansieras, och återinförandet av särskild löneskatt
            för äldre är en del i finansieringen.
          </note>
          <note type="speaker">
            Anf. 45 MARGARETA B KJELLIN (M):
          </note>
          <note>
            Fru talman! Jag ska lägga en annan vinkling på den särskilda
            löneskat ­ ten, för den berör människor. Under valåret gjorde
            jag som äldrepolitisk talesperson för Moderaterna en Sverigeresa,
            från Luleå i norr till Helsing ­ borg i söder. Syftet med resan
            var att följa och möta pensionärer i deras vardag. Jag träffade
            många män och kvinnor över 65 som hade gått i pen ­ sion och fått
            ett väldigt trist liv. De kände att de inte hade samma livs ­
            glädje, de hade inte arbetskamrater, de kände att de började tappa
            livs ­ kraften.
          </note>
          <note>
            Det har över tid startats seniorpooler, veteranpooler, Hyr en
            pensionär. Det handlar om en stor grupp där äldre personer, med
            F-skattsedel, kan välja att jobba fyra timmar i veckan eller 40
            timmar i veckan. De gick in i sitt arbete, var mentorer, använde
            sin kraft och sin kunskap. Jag mötte också kuratorer som gick
            in och gjorde RUT-tjänster och annat för andra äldre. Det är oerhört
            viktigt.
          </note>
          <note>
            Vi står inför en tid när 30 procent av vår befolkning är över
            65. Vi har inte råd att inte kunna använda dem. Då handlar det
            inte bara om dem som ska vara kvar på sin arbetsplats, utan det
            handlar om möjligheten att med hjälp av en F-skattsedel hitta
            nya vägar för ett nytt arbete. Det handlar inte om arbetsmiljön
            i det gamla jobbet utan om möjligheten att välja och känna att
            man fyller en funktion i arbetslivet. Det är sådana faktorer,
            sänkt löneskatt och även det förstärkta jobbskatteavdraget, som
            är centrala för dessa grupper. Jag skulle vilja säga att om finansministern
            möter de här människorna kommer hon att märka den besvikelse som
            finns.
          </note>
          <note>
            Förslaget innebär att risken ökar att människor behöver mer stöd
            tidigare. Det innebär att man inte kan skjuta på åldrandet på
            samma sätt. Det gäller att träna kroppen, men det gäller att också
            träna hjärnan för att den ska vara frisk allt längre. Därför är
            höjningen av löneskatten för äldre fatal för just den gruppen
            människor. Den höjda löneskatten tar bort livsglädje och livskvalitet.
            Det kommer att bli dödsstöten för många äldre där löneskatten
            inte tillfaller en stor arbetsgivare utan tillfaller den äldre
            själv, som kan göra nytta och förstärka sin pension. Men det är
            inte huvudsyftet. Huvudsyftet är att kunna vara levande hela livet.
          </note>
          <note type="speaker">
            Anf. 46 MONICA GREEN (S):
          </note>
          <note>
            Fru talman! Jag har nu hört ett gäng moderater gå upp i talarstolen
            och tala om hur fantastiskt bra de har lyckats med jobben. Det
            är bara det att vi har en mycket hög arbetslöshet sedan Alliansen
            förlorade valet. Moderaterna skriver till och med själva i sin
            valanalys att det var jobben de misslyckades med. Den villfarelse
            som de moderater som just nu är närvarande i kammaren lever i
            kommer deras partiledning kanske snart att ta ur dem. Det var
            för att de misslyckades med jobben som de förlorade valet. Människor
            är förtvivlade över den höga arbetslöshet som den borgerliga regeringen
            lämnade efter sig.
          </note>
          <note>
            Jag hörde alla tre moderater i debatten säga att det tillkom
            många nya jobb under den borgerliga regeringstiden. Men hur var
            det egentligen? Hur många jobb var det som tillkom 2006, alltså
            det året vi förlorade valet? Det året tillkom 153 000 nya jobb.
            Året därefter, 2007, tillkom 80 000 nya jobb. Er finansminister
            hade sagt att det skulle ta två år innan er politik började bita,
            alltså 2008. Och vad hände då? Då kom jobbstoppet.
          </note>
          <note>
            Det skedde inte bara för att ni regerade, utan även för att den
            internatio ­ nella lågkonjunkturen inträffade. Men det späddes
            på av den borgerliga politiken. Människor var skrämda. Ni hade
            förstört deras försäkringar, och de var rädda. Människor vågade
            inte satsa på framtiden. Detta ökade på den höga arbetslöshet
            som vi drabbades av internationellt och här i Sve ­ rige.
          </note>
          <note>
            Sedan har många länder tagit sig ur krisen. Sverige har inte
            lyckats lika bra som de. Det finns sju länder i EU som har klarat
            sig bättre än vi. Trots att de har drabbats av samma internationella
            lågkonjunktur som vi har andra länder lyckats bättre med arbetslösheten.
          </note>
          <note>
            Jag hörde att den föregående talaren hade åkt på en liten turné
            i valrörelsen. Det är ju jättefint. Det är bara det att vi socialdemokrater
            träffar äldre personer hela tiden. Vi träffar människor som blir
            utslitna på sina gamla jobb. Sedan hör jag uttalanden om att det
            inte handlar om att förbättra arbetsmiljön på det gamla jobbet.
            När man har blivit pensionär ska man starta något nytt, något
            lite mer kreativt, sägs det. Det är tydligen mycket bättre. Ska
            man ha en så cynisk syn på människor att man inte vill förbättra
            arbetsmiljön så att de orkar jobba fram till 65 års ålder? Jag
            tycker att det är tragiskt att vi har sådana politiker i Sveriges
            riksdag i dag.
          </note>
          <note>
            Den borgerliga regeringen förstörde arbetsmiljöarbetet på våra
            arbetsplatser. Det beklagar jag. Nu ska vi försöka rätta till
            det. Det finns alldeles för många människor i det här landet som
            inte klarar att jobba fram till 65. Vi måste se till att fler
            kommer i arbete. Vår samarbetsregering har satt upp det ambitiösa
            målet att bli bäst i EU. Ni vågade inte ens sätta upp ett mål,
            men vi tänker vara konkreta och se till att fler kommer i arbete
            och att de som jobbar kan jobba ända fram till 65, och gärna längre
            om de vill det och inte har slitits ut innan dess. Det är vår
            ambition.
          </note>
          <note type="speaker">
            Anf. 47 Finansminister MAGDALENA ANDERSSON (S):
          </note>
          <note>
            Fru talman! Med den demografiska situation vi har i Sverige är
            det oerhört centralt att alla som kan och vill bidra med sitt
            arbete också får möjlighet att göra det. Det är den här samarbetsregeringens
            utgångspunkt.
          </note>
          <note>
            Precis som Monica Green tar upp är det viktigt att många fler
            får möjlighet att jobba till 65 års ålder. Det är därför viktigt
            att vi har ett gott arbetsmiljöarbete. Alldeles för många människor
            blir sjuka och kan inte jobba till 65 års ålder en gång. Det var
            väldigt tråkigt att den förra regeringen skar ned på arbetsmiljöarbetet
            och lade ned institut som sysslade med forskning om arbetsmiljön.
          </note>
          <note>
            Den här regeringen har i budgetpropositionen föreslagit att vi
            ska återupprätta arbetsmiljöarbetet. Vi stärker anslaget till
            Arbetsmiljöverket redan från den 1 januari 2015. Vi ökar det statliga
            bidraget till skyddsombudsverksamheten. Vi förstärker arbetslivsforskningen.
            Därutöver vill vi försöka säkra kompetensförsörjningen i företagshälsovården.
            Regeringen gör en samlad satsning på att stärka möjligheterna
            för människor att arbeta upp till 65 års ålder. Det är oerhört
            viktigt. Sedan är det viktigt att människor som vill och kan ska
            ha möjlighet att arbeta senare i livet också – efter 65 och upp
            till 67 men även efter att man gått i pension.
          </note>
          <note>
            Det är viktigt att kunna göra både och. Det är viktigt att vi
            har arbetsplatser i Sverige med en sådan arbetsmiljö att människor
            har möjlighet att jobba, i alla fall upp till 65 års ålder; självklart
            är det bra om man kan göra det längre än så. Det finns väldigt
            många äldre i Sverige som gör viktiga bidrag inom olika sektorer
            och branscher och bidrar med sitt arbete på så sätt att det stärker
            tillväxten och ger oss goda skatteinkomster för en god välfärd.
          </note>
          <note>
            Men för att människor ska kunna jobba är det också viktigt att
            man har en fungerande välfärd. Det är viktigt att ha ett fungerande
            arbetsmiljöarbete, men vi behöver också på andra områden ha en
            fungerande välfärd. Något som påverkar inte minst kvinnors möjligheter
            att arbeta heltid och arbeta högre upp i åldrarna är att det finns
            en fungerande äldreomsorg. Undersökningar visar att över 100 000
            personer, de allra flesta kvinnor, har gått ned i arbetstid för
            att sköta en nära anhörig därför att äldreomsorgen inte håller
            tillräckligt hög kvalitet. Här går Sverige miste om många kompetenta
            kvinnors arbetsinsatser. Jag är också övertygad om att många går
            för tidigt i pension för att vårda nära anhöriga.
          </note>
          <note>
            Därför gör den här regeringen en investering i att förstärka
            personalen för att kunna höja kvaliteten i äldreomsorgen, så att
            färre kvinnor ska behöva gå ned i arbetstid eller gå i pension
            i förtid för att vårda nära anhöriga, om de inte har gjort det
            för att de önskar det; man ska inte behöva göra det för att äldreomsorgen
            håller för dålig kvalitet.
          </note>
          <note>
            Men för att kunna genomföra den typen av satsningar måste man
            också finansiera dem. Den tidigare borgerliga regeringen lämnade
            stora underskott efter sig i de offentliga finanserna. Det gör
            att vi höjer en del skatter. Men den sammantagna effekten av regeringens
            skattehöjningar och satsningar kommer att bli att sysselsättningen
            stiger och att arbetslösheten sjunker något, vilket regeringen
            beskriver i sin budgetproposition i finansplanen.
          </note>
          <note>
            Jan Ericson har frågat om den särskilda löneskatten kommer att
            leda till att fler stannar längre tid. Svaret är ja. De skatteintäkter
            vi får in kommer vi att använda på ett sådant sätt att de möjliggör
            för fler att stanna i arbetslivet upp till 65 års ålder och möjliggör
            för till exempel kvinnor att arbeta längre och slippa gå ned på
            deltid.
          </note>
          <note>
            Jag vill också påpeka för Jan Ericson, som är påtagligt nöjd
            med läget i Sverige, att vi har en hög arbetslöshet. Det faktum
            att statsskulden min ­ skade under den borgerliga regeringen beror
            på att man sålde ut de statliga bolagen. Hade den borgerliga regeringen
            inte sålt ut statliga bolag hade statsskulden inte minskat. Det
            är naturligtvis inte en hållbar strategi att sälja ut matsilvret
            för att klara skulden.
          </note>
          <note type="speaker">
            Anf. 48 JAN ERICSON (M):
          </note>
          <note>
            Fru talman! Först vill jag vända mig till finansministern. Vi
            pratade även förra gången om detta med att sälja ut matsilvret.
            Jag påpekade då att en mycket viktig orsak till att statens skuldsättning
            ökat är att Riksgälden har lånat upp pengar, bland annat för att
            låna vidare till Irland och för att öka valutareserven. Att påstå
            att statsskulden har minskat på grund av att vi sålt statliga
            bolag är helt enkelt fel.
          </note>
          <note>
            Finansministern gissar att skattehöjningarna kommer att medföra
            att fler äldre kommer att arbeta. Jag tycker att det är en fantastisk
            gissning. Vi får väl se vem som får rätt.
          </note>
          <note>
            Erik Ezelius pratar om att pensionärerna har förlorat på skattereformen.
            Sanningen är faktiskt den att pensionärerna har fått rejäla skattesänkningar.
            När man tittar på både skatter och pensioner kan man konstatera
            att ingen pensionärsgrupp i Sverige förlorade köpkraft under alliansregeringen.
            Garantipensionärerna fick de allra bästa köpkraftsökningarna av
            alla pensionärsgrupper. Det var faktiskt så det såg ut i Sverige
            under krisåren. Så såg det inte ut i vår omvärld.
          </note>
          <note>
            Monica Green fortsätter som vanligt att blanda äpplen och päron.
            Men det mest intressanta tycker jag är att hon pratar om Socialdemokraternas
            fina mål och om att Alliansen inte skulle ha några mål. Alliansen
            har ett tydligt mål för antalet jobb i Sverige. Vi ska ha fem
            miljoner i arbete. Då krävs det 350 000 fler arbeten. Socialdemokraterna
            har någon annan sorts diffust mål, där man försöker dölja arbetslöshet
            för att visa att man gör nytta. Man har till och med tagit bort
            Alliansens jobbmål, vilket är ganska uppseendeväckande.
          </note>
          <note>
            Det här förslaget är det inte bara jag, Moderaterna och Alliansen
            som är kritiska mot. Det finns en kompakt kritik från nästan alla
            remissinstanser som svarat på detta. TCO säger att förslaget motverkar
            att fler äldre stannar längre i arbetslivet. Företagarna, Svensk
            Handel, Almega och Arbetsgivarverket säger att förslaget kommer
            att leda till minskad efterfrågan på äldre arbetskraft. Tillväxtverket
            säger att förslaget riskerar att få negativa konsekvenser för
            äldre småföretagare. Konjunkturinstitutet och Arbetsförmedlingen
            sågar också förslaget och säger att det kommer att påverka sysselsättningen
            bland äldre personer. Konjunkturinstitutet säger till och med
            att det hade varit önskvärt att effekterna på sysselsättningen
            analyserats i större utsträckning. Det är precis den kritik som
            jag har i min interpellation. Trots denna massiva kritik väljer
            regeringen att gå vidare med förslaget. Varför lyssnar man inte
            på remissinstanserna?
          </note>
          <note>
            Jag vill återkomma till detta med att vi blir äldre och friskare,
            som Lars-Arne Staxäng också nämnde. Det finns en diskussion i
            samhället bland nationalekonomer och andra om att det på sikt
            är ohållbart med dagens faktiska pensionsålder. Det är jättebra
            att regeringen vill att fler ska kunna arbeta fram till den ordinarie
            pensionsåldern. Det är någonting som även Alliansen hade starkt
            fokus på. Men det är också viktigt att man kan arbeta efter pensionsåldern
            om man vill det och känner att det tillför livet någonting. För
            många är det här en väldigt viktig social fråga också, inte bara
            en ekonomisk fråga.
          </note>
          <note>
            Alliansen har som sagt inte valt en tvingande höjning av pensionsåldern,
            utan vi föredrar att ge de äldre morötter att arbeta längre. Som
            jag nämnde tidigare har detta fungerat ganska bra. Vi har 90 000
            fler över 65 år som arbetar, och vi har många äldre som startar
            egna företag. Man kanske på ålderns höst förverkligar någon idé
            som man hade under sitt yrkesliv.
          </note>
          <note>
            Den sänkta arbetsgivaravgiften för äldre har med andra ord varit
            en väldigt bra investering för samhället, gett önskad effekt och
            bidragit till tillväxt och välfärd. Med den svaga S-MP-regeringens
            politik finns stor risk att färre äldre kommer att förvärvsarbeta.
          </note>
          <note>
            Då blir det sannolikt förr eller senare aktuellt att obligatoriskt
            höja pensionsåldern, det vill säga att regeringens indragna morötter
            ersätts med en piska som tvingar alla äldre att arbeta längre.
            Är finansministern medveten om denna risk?
          </note>
          <note type="speaker">
            Anf. 49 LARS-ARNE STAXÄNG (M):
          </note>
          <note>
            Fru talman! Först vill jag ta bort den föreställning som finns
            bland några av talarna att det har blivit minskade inkomster till
            exempel till kommuner och landsting. Sanningen är att om vi räknar
            från 2006 till fjolåret 2013 ökade inkomsterna totalt från runt
            450 miljarder till 600 miljarder. Även om man räknar bort inflation
            och annat har det varit en mycket bra utveckling för kommunsektorn.
            Det kan på olika sätt vara så att skolan har fått mindre pengar.
            Men det beror inte på inkomsterna till kommuner och landsting.
          </note>
          <note>
            Nästa fråga, som Monica Green lite grann tog upp, är att det
            skulle vara någon konfliktlinje när det gäller arbetsmiljö. Det
            är det självklart inte. De flesta partier, för att inte säga alla
            partier, vill nog att det ska vara en bra arbetsmiljö och att
            den ska bli bättre.
          </note>
          <note>
            Vi ser stora saker som vi måste förbättra. Det gäller inte bara
            arbetsmiljön utan varför människor blir sjuka och hur det kommer
            sig att sjukskrivningarna ökar till exempel efter att man har
            fått barn och så vidare.
          </note>
          <note>
            Det måste vi gå vidare med. Det gäller arbetsmiljön på arbetet
            men också helheten. Vi vet att den psykiska utsattheten ökar efter
            att man har fått barn, kanske genom att man har ett helhetsansvar
            som är alldeles för stort och att jämställdheten inte fungerar
            i verkligheten.
          </note>
          <note>
            Om vi inte tittar på den demografiska kurvan framåt, där antalet
            pen ­ sionärer kommer att öka mycket kraftigt till ungefär 2037
            eller 2038 och där det går rakt uppåt, kommer vi inte att klara
            detta. Därför kommer alla åtgärder för att vi s ka få fler i arbete
            även i högre åldrar att vara jätte ­ viktiga.
          </note>
          <note type="speaker">
            Anf. 50 ERIK EZELIUS (S):
          </note>
          <note>
            Fru talman! Jag tror att interpellanten kan hålla med om att
            den höga arbetslösheten och att den ännu högre arbetslösheten
            bland unga är det stora problemet i Sverige. Vi måste få fler
            arbetade timmar genom att minska arbetslösheten framför allt bland
            de yngsta åldersgrupperna som annars riskerar att fostras in i
            ett tillstånd av stadigvarande arbetslöshet.
          </note>
          <note>
            Att framställa ett ökat yrkesarbetande bland landets ålderspensionärer
            som den viktigaste frågan för att få fler arbetade timmar är att
            missa huvudproblemet. De för få arbetade timmarna bland dem under
            65 år och i de yngsta åldersgruppen är väl ändå det som är huvudproblemet.
          </note>
          <note>
            Samarbetsregeringen vill ha ett väl fungerande utbildningssystem
            där alla kan få en gymnasiekompetens som också kan föra vidare
            till högskolestudier. Efter studierna vill vi så snabbt som möjligt
            kunna få in unga i arbete. Inte minst därför har vi formulerat
            90-dagarsgarantin.
          </note>
          <note>
            För att genomföra dessa reformer krävs investeringar. Att återinföra
            den särskilda löneskatten för äldre än en del för att kunna finansiera
            detta.
          </note>
          <note type="speaker">
            Anf. 51 MARGARETA B KJELLIN (M):
          </note>
          <note>
            Fru talman! Först måste jag börja med Monica Green som ironiserar
            över en liten resa. Jag förbehåller mig rätten att slippa härskartekniker
            i talarstolen. Jag tänker inte använda mig av dem.
          </note>
          <note>
            Jag har full respekt för att alla som sitter här gör ett bra
            jobb. Jag möter många äldre hela tiden. Jag möter många i personalen
            och många av mina gamla elever hela tiden. Jag har en god bild
            av hur det ser ut.
          </note>
          <note>
            Det är inte så att det finns en motsättning mellan arbetsmiljösituationen
            för att vara kvar längre sedan man fyllt 65 år och att ge livsglädje
            och möjligheter att bevara friska funktioner efter att man har
            fyllt 65 år.
          </note>
          <note>
            Jag ser heller ingen mening i att sätta äldre och yngre mot varandra.
            Vi behövs alla. Det blir inte bättre för att man höjer arbetsgivaravgiften
            för de unga. Det blir inte fler som jobbar där.
          </note>
          <note>
            Nu handlar debatten om vad som händer efter 65 år. Det är viktigt
            att man har den diskussionen. Det är fokus. Det är därför jag
            sade till finansministern att det inte är en arbetsmiljöfråga.
            Det handlar om: Hur ska vi bevara de friska funktionerna allt
            längre?
          </note>
          <note>
            Det är fler i arbetskraften i dag. Men det räcker inte. Vi behöver
            alla. När det gäller att många anhöriga går ned i arbetstid för
            att hjälpa de äldre är det inte beroende på vad som händer inom
            äldreomsorgen och äldreboendena utan det som instiftades efter
            2002, kvarboendet i hemmet.
          </note>
          <note>
            Det är otroligt många ensamma som sitter hemma själva där anhöriga
            går in. Det är dem som vi måste komma åt. Då behövs det lite satsning
            på äldrebostäder och annat som inte finns i regeringens budget.
          </note>
          <note type="speaker">
            Anf. 52 MONICA GREEN (S):
          </note>
          <note>
            Fru talman! Jag ska börja med att be om ursäkt om det är så att
            Margareta B Kjellin har uppfattat det som att jag använt mig av
            härskartekniker. Det är absolut inte min mening. Jag vill att
            vi ska ha en öppen och ärlig debatt här mellan varandra, och då
            ber jag om ursäkt.
          </note>
          <note>
            Däremot har jag en helt annan uppfattning när det gäller er politik,
            och jag är väldigt glad att vi slipper den nu. Ni säger med läpparnas
            bekännelse i debatten att ni vill ha en bättre arbetsmiljö även
            om ni sedan i nästa andetag säger att det inte har någon betydelse.
          </note>
          <note>
            Ni har försämrat arbetsmiljön under era mandatperioder eftersom
            ni bland annat har tagit bort kontrollerna. Ni sa: Det är så jobbigt
            för arbetsgivarna, och därför ska vi inte ha kontroller. Det har
            försämrat för de anställda. Dessutom är det färre anställda inom
            vården och äldreomsorgen per äldre räknat, eftersom vi har blivit
            fler. Alla som jobbar inom vården och äldreomsorgen har det mycket
            tuffare på grund av er politik.
          </note>
          <note>
            Ni kan nästa vecka ha förmånen att rösta för en politik som satsar
            2 miljarder mer per år än vad ni själva föreslår på äldrevården.
            Ni kan också vara med och rösta för att sänka pensionärsskatten,
            den som ni har infört. Ni kanske avstår från det. Men erbjudandet
            står kvar. På onsdag har ni möjlighet att satsa på äldrevården
            och sänka skatten för pensionärerna.
          </note>
          <note>
            Vi socialdemokrater tänker jobba aktivt för att människor ska
            klara sig på arbetet. De ska inte bli utslitna innan de är 65
            år, och de kan gärna jobba kvar efteråt. Då måste vi ha en bra
            arbetsmiljö, mindre stress och många avlastningar. Vi behöver
            fler som jobbar och hjälper varandra.
          </note>
          <note type="speaker">
            Anf. 53 BÖRJE VESTLUND (S):
          </note>
          <note>
            Fru talman! Jag får hoppas att jag inte använder några härskartekniker.
            Jag brukar ibland bli anklagad för det, så man vet aldrig.
          </note>
          <note>
            När jag hör debatten funderar jag: Hur många äldre kommer till
            följd av denna reform, som vi nu föreslår, att sluta jobba? Långt
            innan jag kom in i riksdagen, när vi hade haft socialdemokratisk
            majoritet under en bra stund, besökte jag vid ett tillfälle Stockholms
            mest växande arbetsförmedling, i en väldigt god mening.
          </note>
          <note>
            Det var äldre som ville fortsätta att jobba. Det var den så kallade
            Seniorförmedlingen. Sedan lade man ned alla specialförmedlingar,
            så den försvann. Vi vet inte riktigt vart alla dessa tog vägen.
          </note>
          <note>
            Detta var framgångsrikt. Det handlade om diverse olika människor.
            Det fanns de som ville fortsätta att arbeta heltid i några år
            till, och det fanns de som tyckte att de under ett par dagar i
            veckan kunde göra det arbete de hade gjort tidigare eller arbeta
            i någon annan verksamhet. Det låter som att det aldrig någonsin
            tidigare har varit någon över 65 som har jobbat, och helt plötsligt
            växte det till 90 000. Hur många började det med, då? Den frågan
            måste man också ställa sig. Hur många kommer att lägga av nu helt
            plötsligt från den 1 januari? Det tycker jag är en viktig frågeställning.
          </note>
          <note>
            Vi har förmodligen inga svar på detta. Jag har det inte, och
            ni har det inte. Men ni förutsätter det, för ni tror att skattesänkningar
            är det som löser nästan alla politiska problem som finns.
          </note>
          <note>
            Låt mig säga ytterligare ett par saker till Jan Ericson, för
            han är den enda som kan svara mig nu. När det gäller detta att
            man ska ha fem miljoner arbetande eller om man ska ha EU:s lägsta
            arbetslöshet kan vi alltid fundera över vilket som är mest ambitiöst
            – det ena eller det andra. Jag tycker att man ska ha ambitiösa
            mål när det gäller just arbetslösheten. När det sedan gäller hur
            man väljer att formulera dem kan man ha lite olika uppfattningar.
            Visst är fem miljoner i sysselsättning ett ambitiöst mål, men
            jag vill påstå att också vårt mål är det.
          </note>
          <note>
            Man säger också: Om vi gör det här kommer vi att gömma undan
            allihop! Det är bara det att när den borgerliga regeringen tillträdde
            återuppstod nästan alla de åtgärder vi hade på arbetsmarknaden,
            fast de hette lite annorlunda. Det var ungefär samma sak i alla
            fall; det varierade bara lite grann. Det råder ingen tvekan om
            den saken.
          </note>
          <note>
            Jan Ericson säger att det inte beror på de statliga företagen
            att statsskulden minskade. Helena Lindahl och jag satt vid det
            tillfället i näringsutskottet. Jag minns mycket väl att Mats Odell
            var i utskottet ett antal gånger och bedyrade att det inte var
            någon ideologisk utförsäljning utan att detta gjordes för att
            minska statsskulden. Det var det huvudsakliga skälet. Detta anfördes
            gång efter gång, och när man ifrågasatte det visade Mats Odell
            upp exakt hur mycket det här skulle innebära vid olika nivåer.
            Det var detta det handlade om när man sålde ut de statliga företagen.
            Sedan är det klart att man har lånat ut på andra håll också; det
            är en annan sak.
          </note>
          <note>
            Jag vill säga en sak till innan jag slutar, fru talman. Det gäller
            småföretagarna. Det är många småföretagare som fortsätter, men
            det är också väldigt många som vill sluta. Vi har inte klarat
            generationsskiftet. Den förra regeringen hade inte tillräckligt
            många bra förslag för att komma så långt. Jag hoppas verkligen
            att vi ska lyckas bättre med den uppgiften.
          </note>
          <note type="speaker">
            Anf. 54 Finansminister MAGDALENA ANDERSSON (S):
          </note>
          <note>
            Fru talman! Jan Ericson är förbluffad över hur höga skatter skulle
            kunna ge hög sysselsättning. Samtidigt påpekar han att Sverige
            har den högsta sysselsättningsgraden i Europa. Har vi höga skatter
            i Sverige, eller har vi låga? Om vi tittar oss runt i världen
            – är det så att de länder som har låga skatter har hög sysselsättningsgrad?
            Eller är det kanske så att de länder som har höga skatter oftast
            har en högre sysselsättningsgrad?
          </note>
          <note>
            Man kan inte bara titta på skatten, utan man måste också titta
            på vad skattepengarna används till. Låt oss tänka oss att man
            till exempel inte hade någon inkomstskatt alls men inte heller
            någon barnomsorg. Om vi då bara tittade på att man införde en
            inkomstskatt skulle vi kanske kunna tro att folk skulle arbeta
            mindre. Men om vi samtidigt tittar på vad skattepengarna skulle
            användas till, nämligen att introducera subventionerad barnomsorg
            för alla, ser vi att det kanske skulle öka sysselsättningsgraden.
          </note>
          <note>
            Så länge man beskattar på ett begåvat sätt och sedan använder
            skattepengarna på ett begåvat sätt kan man höja sysselsättningsgraden.
            Det är det som har varit drivande för socialdemokrater när vi
            har utformat den ekonomiska politiken: begåvad beskattning och
            begåvad användning av pengarna. På så sätt har vi skapat och byggt
            ett Sverige med hög sysselsättningsgrad och låg arbetslöshet.
          </note>
          <note>
            Jan Ericson hävdar att det är mycket bättre att ha ett sysselsättningsmål
            än ett arbetslöshetsmål. Poängen med vårt arbetslöshetsmål är
            att vi är tydliga med att vi ska nå det genom att öka antalet
            arbetade timmar och höja sysselsättningen. Därför kommer målet
            att vara en treenighet, där vi har ett tydligt mål för arbetslösheten.
            Men vi säger uttalat att vi också noga ska följa antalet arbetade
            timmar och sysselsättningsgraden. Man kan inte bara titta på en
            av de här faktorerna; man måste titta på alla tre. Det är korrekt
            att om man bara tittade på arbetslösheten skulle man kunna försöka
            få bort människor från arbetsmarknaden och på så sätt nå arbetslöshetsmålet.
            Det är därför vi säger att vi också ska titta på sysselsättningen.
          </note>
          <note>
            Problemet med borgarnas mål, som bara är ett sysselsättningsmål
            där man inte tittar på arbetslöshet eller på antalet arbetade
            timmar, är att man kan nå det målet utan att ett enda nytt jobb
            har skapats – genom att vi delar på jobben. Det kan nås genom
            att antalet arbetade timmar minskar i ekonomin i och med att vi
            delar på jobben. Det kan nås samtidigt som arbetslösheten är mycket
            hög. Därför kan man inte bara titta på en av faktorerna; man måste
            titta på alla de tre indikatorerna.
          </note>
          <note>
            Lars-Arne Staxäng säger att arbetsmiljön är viktig. Det är vi
            överens om. Men varför har ni då skurit ned så mycket på arbetsmiljöarbetet?
            Varför har ni skurit ned på inspektionerna? Och framför allt:
            Varför har ni i er budgetmotion motsatt er vår satsning på arbetsmiljöarbetet?
            Vi vill öka antalet inspektioner och lägga ytterligare resurser
            på både arbetslivsforskning och arbetsmiljöarbete. Varför gör
            ni så om vi nu är så överens? Ni verkar inte tycka att det är
            så viktigt att ni är beredda att satsa pengar på arbetsmiljöarbetet.
          </note>
          <note>
            Jag vill avsluta med att säga att jag tycker att det är positivt
            att det är så många som påpekar hur viktigt det är att människor
            får möjlighet att arbeta upp till 65 års ålder men också att man
            får möjlighet att arbeta längre upp i åldrarna. Det gäller både
            när man är pensionär och att man ska kunna ha kvar sin ordinarie
            arbetsgivare längre om man önskar det. Detta är oerhört positivt.
            Det är en utveckling som vi har sett i Sverige under en längre
            tid att fler äldre väljer att arbeta längre. Här ser jag en stor
            potential, för kulturen på den svenska arbetsmarknaden är fortfarande
            att man ses som gammal när man är 65.
          </note>
          <note>
            Vi möter så många 65-åringar, 67-åringar och 70-åringar, för
            den delen, som har oerhört mycket kvar att ge. Här behöver vi
            förändra kulturen på hela arbetsmarknaden så att dessa människor
            också får en möjlighet att vara med och bidra som egna företagare
            men också som anställda.
          </note>
          <note type="speaker">
            Anf. 55 JAN ERICSON (M):
          </note>
          <note>
            Fru talman! Jag skulle kunna prata arbetsmiljö jättelänge eftersom
            jag satt i det utskottet 2006–2010. Men tyvärr har jag inte tid
            med det just nu. Vi kan i alla fall konstatera att vi också ser
            en hel del glädjande saker på arbetsmarknaden, exempelvis att
            vi har rekordfå dödsfall och allvarliga arbetsplatsolyckor de
            senaste åren. Allt är inte nattsvart.
          </note>
          <note>
            Erik Ezelius talar om ungdomsarbetslöshet. Jag vill bara påminna
            om att ungdomsarbetslösheten var högre 2006 än vad den är i dag,
            trots att det var högkonjunktur 2006 och att vi nu har gått igenom
            den djupaste globala krisen i modern tid. Jag tycker att det är
            lite synd att göra som Erik gör när han ställer generationer mot
            varandra. Jag undrar varför han gör det. En äldre person som startar
            ett företag som pensionär blir kanske den arbetsgivare som en
            ungdom får sitt första jobb hos.
          </note>
          <note>
            Monica Green skryter om att ni sänker pensionärsskatten. Jag
            tycker att det är rena bedrägeriet mot de äldre att låtsas att
            ni gör en massiv skatte ­ sänkning för pensionärer. Det är en
            mycket liten grupp av Sveriges pensio ­ närer som får skattesänkningar
            i den här budgeten. De allra flesta får vänta på någonting väldigt
            osäkert i framtiden. Låtsas inte att ni sänker skatten för alla
            pensionärer, för det är inte sant!
          </note>
          <note>
            Till finansministern vill jag också säga att vi har ökad sysselsättningsgrad
            på grund av att det har blivit mer lönsamt att anställa och mer
            lönsamt att arbeta. Sverige har inte längre världens högsta skattetryck.
            Det kan finnas ett samband.
          </note>
          <note>
            Jag vill ändå tacka finansministern för tillfället att få diskutera
            denna för Sveriges framtid så viktiga fråga, nämligen hur allt
            färre som arbetar ska försörja allt fler äldre som lever längre.
            Det är oerhört glädjande att vi blir äldre och friskare, men det
            gör också att vi måste försöka få fler att arbeta längre innan
            de går i pension.
          </note>
          <note>
            Från Alliansens sida föredrar vi morötter framför en tvingande
            höjning av pensionsåldern för alla. Jag hoppas att finansministern
            har samma syn på saken, men då borde hon kasta förslaget om särskild
            löneskatt för dem som har fyllt 65 i papperskorgen. Detta förslag
            kommer att medföra risk att allt färre får arbeta efter 65 år.
          </note>
          <note type="speaker">
            Anf. 56 BÖRJE VESTLUND (S):
          </note>
          <note>
            Fru talman! Det första som moderater får lära sig när de kommer
            till riksdagen är att tala om den djupa globala krisen och hur
            den drabbade Sverige. Man kan fundera över hur den drabbade Sverige,
            i förhållande till många andra länder. Moderaterna kanske ska
            fundera på det igen, i stället för att säga detta i varje inlägg
            om arbetslösheten.
          </note>
          <note>
            Återigen, det är klart att vi inte kan få svar på hur många äldre
            som kommer att sluta arbeta på grund av skatten, helt enkelt eftersom
            ni moderater inte vet. Ni har bara satt upp fingret i luften och
            känt efter om ni kanske kan vinna en liten poäng genom att påstå
            att många av de äldre som nu har börjat jobba, fortsätter att
            jobba eller startar nya företag kommer att lägga av. Det är kanske
            inte på det sättet i verkligheten. Det är säkert någon som kommer
            att bli arg och sluta. Men jag tror att de kommer att vara förvinnande
            få.
          </note>
          <note>
            Detta är precis som då man skulle sänka ungdomsarbetslösheten
            till nästa ingenting alls genom att minska arbetsgivaravgiften
            för unga. Det visade sig inte ha den effekten och har inte heller
            kommit att bli den succé som man trodde att det skulle bli.
          </note>
          <note>
            Frågan återstår ändå, och den måste besvaras – inte av oss utan
            av dem som påstår något annat. Hur många äldre kommer verkligen
            att sluta jobba? Det är den stora frågan. Jag tror inte riktigt
            på argumentationen.
          </note>
          <note type="speaker">
            Anf. 57 Finansminister MAGDALENA ANDERSSON (S):
          </note>
          <note>
            Fru talman! Jan Ericson säger att det råder osäkerhet om pensionärsskatten.
            Ja, men med de borgerliga partiernas motion råder det i alla fall
            fullständig säkerhet; det finns inte ett enda öre till sänkt pensionärsskatt
            under hela den kommande mandatperioden, inte 2015, 2016, 2017
            och inte 2018. De borgerliga partierna vill inte sänka skatten
            för pensionärer över huvud taget. De verkar tycka att det är oerhört
            viktigt att den mycket orättvisa skatteklyfta som finns i dag
            blir kvar.
          </note>
          <note>
            Det är en straffskatt för de pensionärer som har jobbat hela
            livet och byggt det Sverige som vi alla är så stolta över. Och
            de ska betala en extra, särskild straffskatt. De borgerliga har
            skapat straffskatten och har inga förslag på att ta bort den under
            den kommande mandatperioden och inte heller minska den med ett
            enda öre.
          </note>
          <note>
            Den här regeringen föreslår i stället att man ska ta ett första
            rejält kliv för att ta bort den skatteklyftan. Vi börjar nerifrån
            med dem som har de lägsta pensionerna. De har jobbat men haft
            låga löner eller tvingats för ­ tidspensioneras eftersom de har
            slitits ut på jobbet, framför allt kvinnor. Det är deras skatt
            vi sänker i första hand. Därutöver förbättrar vi för pen ­ sionärer
            med låga pensioner genom att förbättra bostadstillägget. Vi gör
            också en större satsning på äldreomsorgen. Vi är en regering som
            verkligen satsar på våra äldre eftersom vi ser att de har gjort
            mycket betydelsefulla insatser för landet.
          </note>
          <note>
            När man frågar människor varför de pensionerar sig är det vanligaste
            svaret att man pensionerar sig på grund av hälsa eller funktionshinder.
            Om vi vill att fler äldre ska kunna jobba längre verkar det alltså
            vara oerhört viktigt att arbeta med människors hälsa samt göra
            det möjligt för funk ­ tionshindrade att stanna kvar i arbetslivet.
            Den här regeringen tror att det är mer verkningsfullt än att fortsätta
            sänka skatten.
          </note>
          <note>
            Överläggningen var härmed avslutad.
          </note>
          <note>
            § 11 Svar på interpellationerna 2014/15:124, 132 och 135 om vägslitageavgiftens
            påverkan på Sveriges och Norrlands näringsliv
          </note>
          <note type="speaker">
            Anf. 58 Finansminister MAGDALENA ANDERSSON (S):
          </note>
          <note>
            Fru talman! Helena Lindahl och Ulf Berg har frågat landsbygdsministern
            på vilket sätt en vägslitageavgift kommer att gynna landsbygdsutvecklingen
            och näringslivet i Sverige, och Norrland i synnerhet, respektive
            om en vägslitageavgift är gynnsam för svensk konkurrenskraft och
            om ekonomisk kompensation till de branscher och områden som drabbas
            av minskad konkurrenskraft kommer att övervägas.
          </note>
          <note>
            Lotta Finstorp har frågat mig om konsekvensen för jobben i Sverige
            med en vägslitageskatt samt om det enligt EU:s statsstödsregler
            är möjligt att undanta vissa enskilda branscher.
          </note>
          <note>
            Interpellationerna från Helena Lindahl och Ulf Berg har överlämnats
            till mig.
          </note>
          <note>
            Skogsnäringen är en av Sveriges viktigaste basnäringar och har
            stor potential att skapa jobb och tillväxt i hela landet. Skogen
            utgör också en viktig källa till förnybar råvara för energi. Genom
            ett nationellt skogsforskningsprogram prioriterar regeringen innovation
            och satsningar på nya produkter från skogens hela värdekedja för
            att motverka klimatförändringar och öka sysselsättning och tillväxt
            i hela Sverige.
          </note>
          <note>
            Ett robust och effektivt transportsystem med god kapacitet är
            vidare en förutsättning för näringslivets konkurrenskraft och
            för jobb och hållbar utveckling i hela Sverige. Regeringen föreslår
            i budgetpropositionen för 2015 att ytterligare ca 7 miljarder
            kronor ska satsas på den statliga transportinfrastrukturen under
            mandatperioden. Särskilt satsningen på järnvägsunderhåll, som
            uppgår till drygt 1 miljard kronor redan nästa år, bidrar till
            att främja utveckling i hela landet då såväl tågpendling som industrins
            godstransporter på järnväg gynnas av en bättre fungerande järnväg.
          </note>
          <note>
            I budgetpropositionen för 2015 föreslår regeringen att det bör
            tillsättas en utredning för att utreda hur en avståndsbaserad
            vägslitageskatt kan utformas. Genom en sådan skatt är det möjligt
            att i högre grad internalisera lastbilstrafikens kostnader för
            samhällsekonomin vilket kan bidra till ett mer effektivt utnyttjande
            av infrastrukturen. En effekt av detta kan vara att vissa långväga
            godstransporter flyttas från lastbil till tåg och sjöfart. Skatten
            bedöms även kunna öka möjligheterna till styrning mot mer miljöanpassade
            fordon på de svenska vägarna.
          </note>
          <note>
            Effekten av en vägslitageskatt beror också på hur intäkterna
            från skatten används. Medel motsvarande intäkterna från skatten
            ska användas för att stärka transportsystemet.
          </note>
          <note>
            Inom Regeringskansliet pågår ett arbete med att ta fram direktiv
            till utredningen. Hur skatten närmare ska utformas kommer att
            ingå i utredningens uppdrag att analysera, liksom vilka konsekvenser
            den föreslagna skatten får för olika sektorer och regioner. Jag
            är inte beredd att föregripa den kommande utredningens arbete.
          </note>
          <note type="speaker">
            Anf. 59 HELENA LINDAHL (C):
          </note>
          <note>
            Fru talman! Jag vill börja med att tacka finansministern för
            svaret på min interpellation. För mig och många andra som bor
            på landsbygden, speciellt i norra Sverige, är det här en viktig
            fråga.
          </note>
          <note>
            Vägslitageavgiften är en sorts avgift som baseras på hur långt
            man kör, en skatt på avstånd helt enkelt. Ert argument är att
            det här innebär stora kostnader för samhället i form av vägslitage,
            trängsel, buller och utsläpp. Det håller jag med om, men jag tror
            inte att en kilometerskatt – en skatt på avstånd – kommer att
            motverka det.
          </note>
          <note>
            Jag bor i Västerbotten. För inte så länge sedan meddelade Volvo
            Lastvagnar i Umeå att de ska flytta monteringen till Göteborg
            på grund av att de vill komma närmare marknaden. I min hemkommun
            Robertsfors kommer ett stort företag, Element Six, att flytta
            sin verksamhet till Irland. Ett argument som de för fram är också
            att de vill komma närmare marknaden.
          </note>
          <note>
            Det är klart att en kilometerskatt – en skatt på avstånd – inte
            gynnar till exempel landsbygden och norra Sverige. I dag får vi
            en sorts ersättning, en kompensation, genom ett transportbidrag.
            Min rädsla är att kilometer ­ skatten kommer att äta upp transportbidraget.
          </note>
          <note>
            Vi har de facto ett avlångt land, och vi har väldigt långt till
            Europa. Det är klart att det kommer att få konsekvenser om man
            beskattar lastbilsnäringen med 14 kronor milen. 80 procent av
            de godstransporter som vi har i dag sker ju med lastbil. Även
            om transporterna sker med tåg och flyg och så vidare svarar lastbilen
            för de inledande och avslutande milen.
          </note>
          <note>
            I norra Sverige har vi inte så många andra typer av infrastruktur
            att ta till. Det är redan fullt. Kapaciteten, som är ganska dålig,
            är överfylld på de järnvägar som finns, och det kommer att dröja
            innan vi får en eventuell Norrbotniabana. Jag hoppas i och för
            sig på den, men den kommer att dröja väldigt många år. Vad gör
            vi fram till dess?
          </note>
          <note>
            Jag är också rädd för att svensk industriproduktion kommer att
            påverkas. Även transporter när det gäller mat, bensin och diesel
            och allt sådant kommer att bli dyrare för konsumenten.
          </note>
          <note>
            När man säger att kilometerskatten skulle göra miljön bättre
            är jag lite tveksam. Skatten uppmuntrar ju inte till någon sparsam
            körning eller byte till mer miljöanpassade lastbilar. Kilometerskatten
            stävjar inte heller fusket och den osunda konkurrensen från utländska
            åkerier utan gör att lastbilstransporterna blir dyrare för alla.
          </note>
          <note>
            En annan sak som jag undrar över är att om man inför en sådan
            här sak som slår så hårt mot lastbilstransporterna och mot skogsnäringen,
            då kan man tycka att det på något sätt borde skatteväxlas – kanske
            genom lägre arbetsgivaravgifter eller kompenseras på något sätt.
            Men det gör det inte, så det kommer att innebära dödsstöten för
            åkerinäringen. Det kommer också att innebära en väldig straffbeskattning
            för svensk landsbygd, svensk industri och därmed i förlängningen
            svenska jobb.
          </note>
          <note>
            Det skrämmer mig också lite grann att själva systemet inte bara
            är billigt eller enkelt att införa. Installationen ska göras,
            tekniken ska tas fram och allt ska administreras. Då kan man börja
            undra hur mycket som blir kvar av de 4 miljarder som ni räknar
            med att få in varje år.
          </note>
          <note>
            Min fråga till finansministern är: På vilket sätt kommer ett
            införande av kilometerskatt att gynna jobben i Sverige och framför
            allt på landsbygden, till exempel i Norrland, där de stora avstånden
            finns?
          </note>
          <note type="speaker">
            Anf. 60 ULF BERG (M):
          </note>
          <note>
            Fru talman! Helena Lindahl har på ett föredömligt sätt beskrivit
            de bekymmer som kan uppstå. Jag tycker att hennes lokala exempel
            om Volvo är väldigt bra. De har bedrivit hyttillverkning i Umeå
            och transporterat dessa hytter på järnväg. Men det blev för krångligt,
            och då flyttar man industrin.
          </note>
          <note>
            Det tror jag är precis den utveckling vi kommer att få se även
            i framtiden. Godset kommer inte att flyttas till järnvägen i den
            utsträckning som många tror, utan det blir att flytta företag
            närmare marknaden.
          </note>
          <note>
            Det är ingen tvekan om att vi lever i ett avlångt land. Om jag
            håller mig till Dalarna där jag kommer ifrån kan vi ta Fiskarhedens
            Trävaru som exempel. Det är ett sågverk i Transtrand, vilket inte
            ska sammanblandas med villan med samma namn. Det är ett annat
            företag.
          </note>
          <note>
            För Fiskarhedens Trävaru skulle det kosta mellan 18 och 20 miljoner
            att införa denna skatt. Det är otroligt svårt att göra någonting
            åt den kostnaden för företaget. Redan i dag har man börjat trafikera
            järnvägen för att köra ut färdigsågade trävaror. Det kan man göra
            tack vare att vi har fått en konkurrens på järnvägen som gör att
            det nu är försvarbart och kostnadseffektivt att transportera,
            vilket i sin tur naturligtvis leder till färre lastbilstransporter.
            Det tycker även vi är positivt.
          </note>
          <note>
            Men det går inte att ersätta lastbilen med järnväg när man ska
            hämta skogsråvara efter den lilla enskilda vägen där timmerupplaget,
            massavedtraven eller groten som ska bli biobränsle finns. Det
            är klart att vi måste ha lastbilen.
          </note>
          <note>
            Om man fortsätter resonemanget om biobränsle lite djupare är
            det så att om det ska vara effektivt med biobränsle så ska det
            flyttas till stora tätorter. Om jag producerar el får jag nämligen
            spillvärme, och den ska naturligtvis tas till vara i fjärrvärmeanläggningar
            och värma större tätorter. Då måste vi flytta biobränslet från
            Dalarna och Norrland där det finns skogar till Mälardalen och
            Stockholm för att komma åt de fjärrvärmeverk som ska värmas med
            biobränsle.
          </note>
          <note>
            Redan i dag är det tyvärr väldigt dålig lönsamhet i biobränsle,
            bland annat i konkurrens med sopor som importeras. Det är naturligtvis
            ett bekymmer, för här tror jag att vi är politiskt överens om
            att en ökad biobränsleanvändning vore otroligt bra dels för klimatet,
            dels för oss som bor utanför Stockholm, där skogen är så viktig
            för jobben.
          </note>
          <note>
            En som kör en skotare eller en skördare i skogen gör ett bra
            jobb, och det gör även den som serverar caffe latte på Östermalm.
            Men en sak är säker: För vår nationalekonomi är skogen oerhört
            mycket viktigare. Den drar in över 100 miljarder som vi kan bygga
            välfärd för, och den måste vi naturligtvis vårda.
          </note>
          <note>
            Min något provocerande fråga blir då: Tycker finansministern
            att det är bra att Volvo friställer nu och att det blir färre
            lastbilar? Det är ju det som är er avsikt med kilometerskatt.
          </note>
          <note type="speaker">
            Anf. 61 LOTTA FINSTORP (M):
          </note>
          <note>
            Fru talman! Tack för svaret, finansministern!
          </note>
          <note>
            I regeringens skatteförslag, utgiftsområde 22, står det att läsa
            att regeringen omedelbart och skyndsamt påbörjat ett arbete för
            att införa en avståndsbaserad vägslitageskatt som även ska omfatta
            utländska åkare. Ambitionen är att genomföra detta under mandatperioden.
          </note>
          <note>
            Jag kommer att återkomma till detta, för den tidsplanen verkar
            helt omöjlig.
          </note>
          <note>
            Det här förslaget ger upphov till åtskilliga frågor. Oron är
            väldigt stor ute i landet bland åkeriföretag och producenter.
            Även fackförbund har uttryckt sin oro för förslaget.
          </note>
          <note>
            Det står i finansministerns svar att man håller på att ta fram
            direktiven till utredningen, men redan där är det viktigt att
            också näringen får finnas med och komma med sina inspel så att
            oron kanaliseras.
          </note>
          <note>
            Det man rimligen kan anta är att ett sådant här förslag skulle
            kunna införas först kring 2021, alltså under nästa mandatperiod.
            Att hämta hem de intäkter som regeringen tror ska kunna komma
            in med det här förslaget verkar därför helt omöjligt.
          </note>
          <note>
            Det finns en annan sak i detta. Från början hette det vägslitageavgift.
            Nu heter det vägslitageskatt, och en skatt går inte att öronmärka,
            vilket torde innebära att regeringen utan särskild förklaring
            kan lägga skatteintäkten på annat än vad man utlovar, det vill
            säga lägga pengarna på ett bättre transportsystem och stärka det.
          </note>
          <note>
            Den oron finns naturligtvis också.
          </note>
          <note>
            Kilometerskatten är feltänkt. Den skadar såväl industrin och
            åkerinäringen som landsbygden. Jag bor i Sörmland. Det kan ju
            anses ganska storstadsnära, men även där är åkeriföretagen bekymrade
            över hur det här ska gå till och hur det kommer att se ut. De
            som nu står i begrepp att köpa nya miljövänliga lastbilar för
            mångmiljonbelopp står och väntar på att få veta hur förslaget
            ser ut.
          </note>
          <note>
            Konkret innebär det att det blir ett hårt slag för svensk basindustri,
            som redan är hårt prövad, och samma sak för åkerinäringen, näringslivet
            och landsbygden i stort.
          </note>
          <note>
            Det finns också ett tankefel i detta med kilometerskatt, och
            det är att den utgår från avstånd i stället för miljöpåverkan
            som har med CO 2 -utsläppen att göra. Den åkare som köper en ny,
            miljövänlig lastbil premieras inte alls, därför att den här skatten
            ska vara på kilometer, på avstånd.
          </note>
          <note>
            Det finns väldigt många osäkra faktorer i regeringens förslag.
            Därför är det bra att det tillsätts en gedigen utredning, som
            vi får hoppas på. Men om man tittar på kostnaderna som har räknats
            fram bland annat i en Sika ­ rapport från 2007 ser man att införandet,
            initialt, är otroligt dyrt. Sika be ­ räknade kostnaden till 900
            miljoner redan 2007 när man tittade på det här.
          </note>
          <note>
            Risken för väsentligt dyrare produktion är störst för dem som
            har långa, många och tunga transporter, vilket framför allt gäller
            skogsindustrin.
          </note>
          <note>
            I valrörelsen figurerade att vissa näringar kan undantas från
            skatten. Kommer man, finansministern, i ett system med en kilometerskatt
            att kunna exkludera en viss del av näringen, till exempel skogsindustrin?
            Anser finansministern att sådana undantag skulle vara förenliga
            med EU:s konkurrens- och statsstödsregler?
          </note>
          <note type="speaker">
            Anf. 62 BÖRJE VESTLUND (S):
          </note>
          <note>
            Fru talman! Ibland blir man lite förvånad över det höga tonläget
            om en tanke eller en idé: Det här skulle man kunna göra. Tankeförbud
            är något som man brukar ogilla hos kamraterna till höger – just
            nu till vänster om mig i kammaren.
          </note>
          <note>
            Det finns en annan sak som jag tycker är konstig i sammanhanget.
            Tyskland måste vara ett land som det går fruktansvärt dåligt för
            om industrin flyr från Tyskland. Det måste vara det tydligaste
            exemplet. Det är därifrån ni uppenbarligen får bevisen. Tyskland
            har en avgift – fast den kallas för något annat.
          </note>
          <note>
            Jag kan berätta att när trängselskatterna infördes i Stockholm
            ville man från början ha en trängselavgift. Men det går inte enligt
            vår grundlag att kalla detta för något annat än skatt. Det vet
            Ulf Berg som har suttit i skatteutskottet. Det är komplicerat,
            men det är faktiskt så. Det finns ibland andra avgifter som tas
            ut som ligger i gränslandet, och de kan vara lite besvärliga.
          </note>
          <note>
            Det intressanta är att fråga sig varför det skulle vara så orimligt
            att betala för slitaget på vägarna i Sverige när man får betala
            på många vägar i Tyskland och inte minst i Österrike. Många lastbilar
            kör igenom dessa länder och vidare ned till Italien. Vad är skillnaden?
            Är näringslivet så dåligt i dessa tre länder, eller klarar de
            sig i alla fall?
          </note>
          <note>
            Jag vill bara bekräfta att skogen är viktig.
          </note>
          <note>
            Får man över huvud taget tänka? Vi vill utreda frågan. Är det
            förbjudet? Det är inte så att det finns ett förslag. Man har sagt
            att man vill göra detta under mandatperioden. Sedan kan jag sympatisera
            med vad Lotta Finstorp undrar, nämligen om det kan vara möjligt
            rent praktiskt.
          </note>
          <note>
            Lotta Finstorp undrar också vad det kostar att införa en avgift.
            Jag hänvisar återigen till trängselskatterna. Jag vill minnas
            att det kostade 500 miljoner sammanlagt med arrangemang av betalsystem
            och annat.
          </note>
          <note>
            Är detta något nytt för Sverige? Där finns eurovinjetter, som
            Lotta Finstorp mycket väl känner till. Jag har inte hört talas
            om att man har lagt ned några fabriker på grund av eurovinjetter.
            Avgifterna måste drabba företag mycket hårdare i norr än vad de
            gör söder om Dalälven – om jag får generalisera lite grann.
          </note>
          <note>
            Slutligen handlade det om flytt av företag. Jag beklagar verkligen
            att man lägger ned Volvo eller vill flytta verksamheten från Umeå.
            Men är det något nytt i sig? Detta har jag sett under många år,
            inte minst under mina år i riksdagen. Att företag flyttar utanför
            Sverige är inte heller nytt. Tvärtom har vi varit med om det många
            gånger förut. Den argumentationen är lite svag. Är verkligen motiveringen
            att man inte vill betala en vägslitageavgift? Det är intressanta
            frågor.
          </note>
          <note type="speaker">
            Anf. 63 Finansminister MAGDALENA ANDERSSON (S):
          </note>
          <note>
            Fru talman! Tyskland, precis som Börje Vestlund påpekade, men
            även Österrike, Slovakien, Tjeckien, Polen och Schweiz har vägslitageavgifter.
            Belgien är på väg att införa vägslitageavgift. Det är länder där
            svenska åkare betalar vägslitageavgift. Givet att svenska åkare
            betalar vägslitageavgift i dessa länder, och det kommer att bli
            ytterligare länder i Europa, tycker jag inte att det är orimligt
            att utländska åkare också får vara med och betala vägslitageavgift
            i Sverige. På så sätt får vi en jämnare konkurrenssituation, och
            även de utländska åkarna får möjlighet att vara med och bidra
            till den svenska transportinfrastrukturen.
          </note>
          <note>
            Det är tänkt att intäkterna vi får från skatten ska gå till att
            förbättra infrastrukturen i Sverige. Precis som Lotta Finstorp
            säger har vi inte öronmärkta skatter i Sverige, men på samma sätt
            som trängselskatten tydligt går till investeringar i Stockholm
            är det tänkt att den här skatten tydligt ska gå till att förbättra
            transportinfrastrukturen i Sverige.
          </note>
          <note>
            Det är inte gratis för svenska företag att infrastrukturen inte
            fungerar. Till exempel har skogsnäringen räknat ut att den dåliga
            kvaliteten på den svenska infrastrukturen kostar dem över en halv
            miljard varje år. Det är också en kostnad. Om en skatt tas ut
            och pengarna läggs på att förbättra infrastrukturen kan den också
            vara till gagn för näringslivet.
          </note>
          <note>
            Den här skatten kan också stävja fusket. Det beror på exakt vilken
            lösning man väljer, men det finns lösningar där det finns större
            möjligheter än i dag att följa lastbilar och eventuella olagliga
            omlastningar som sker med utländska lastbilar. Detta är en möjlighet
            att också stävja det fusk vi vet finns i åkeribranschen och som
            tyvärr har vuxit.
          </note>
          <note>
            Här finns en möjlighet att via skatten förbättra miljön. Självklart
            sker det genom att man förändrar konkurrensförhållandena mellan
            lastbilstransporter och sjöfarts- och järnvägstransporter. Tyvärr
            har under den senaste tiden konkurrensvillkoren varit till lastbilarnas
            fördel i förhållande till järnvägs- och sjöfartstransporter, men
            här kan man förändra konkurrensvillkoren.
          </note>
          <note>
            Här kan skatten också utformas på ett sådant sätt att det sker
            en högre beskattning för gamla lastbilar som har stora utsläpp
            och en lägre skatt på nya, moderna lastbilar som inte släpper
            ut lika mycket. Man kan på så sätt använda skatten för att styra.
          </note>
          <note>
            Exakt hur en sådan skatt kan utformas, och om det går att göra
            några undantag, måste naturligtvis utredas. Jag kan naturligtvis
            inte föregripa den utredningen.
          </note>
          <note>
            Ulf Berg påpekar hur viktig skogen är för Sverige. Jag kan inte
            göra annat än att hålla med. Om det är något vi vet med Sverige,
            oavsett vad som händer i världen, oavsett hur ekonomin utvecklar
            sig – vi läser till exempel färre papperstidningar – vet vi att
            skogen finns. Det är den viktigaste basen i svensk ekonomi. Här
            gäller det att vi ligger på och funderar över hur vi ska använda
            skogen på allra bästa sätt under 2000-talet. Vi kommer att gå
            över till att använda mindre pappersmassa, och vi får se vad vi
            ska använda näringarna till i stället. Det kommer den här regeringen
            att vilja diskutera tillsammans med skogsnäringen för att få allra
            största nytta av den skog vi har. Dels finns högkvalitativt fiber
            från Sverige, dels finns nya spännande forskningsprojekt som ser
            på vad råvaran kan användas till.
          </note>
          <note>
            Här har den borgerliga regeringens beröringsskräck mot näringslivet
            varit tråkig när man har tyckt att näringarna ska sköta sig själva
            och att politiker inte ska lägga sig i. Men vi har råvaran och
            skogen i Sverige, och då handlar det om hur politiken, näringslivet
            och akademin tillsammans kan se hur vi på allra bästa sätt kan
            använda råvaran för att stärka den svenska tillväxten och sysselsättningen
            på sikt.
          </note>
          <note type="speaker">
            Anf. 64 HELENA LINDAHL (C):
          </note>
          <note>
            Fru talman! Jag börjar med en kommentar till min före detta kollega
            i näringsutskottet Börje Vestlund. Han menar att vi tar till brösttoner.
            Nej, Börje Vestlund, det här är en ärlig oro. Vi som bor på landsbygden
            i norra Sverige ser vad som händer. Det är inte bara Volvo Lastvagnar
            och Element Six som flyttar, utan fler företag flyttar. Det som
            skrämmer mig är att om det börjar kosta mer att transportera långt
            finns det kanske inte en välvilja att vara kvar. Då är det lättare
            att flytta sin verksamhet söderut eller kanske till något annat
            land. Det är ett faktum.
          </note>
          <note>
            Finansministern säger att man har infört kilometerskatten i Tyskland.
            Men det är lite skillnad mellan Tyskland och Sverige. Tyskland
            är ett tran ­ sitland, där väldigt mycket trafik passerar. Sverige
            är ofta slutdestina ­ tionen. Dessutom är Sverige ett avlångt
            land, och det finns skillnader mellan olika delar. Det är självklart
            att trafiken inte är lika frekvent i norra Sverige.
          </note>
          <note>
            Men skogen, gruvorna och stålet finns ju där de finns – vi kan
            inte flytta dem, och det måste transporteras. Det är klart att
            14 kronor per mil kommer att påverka dessa industrier. Det kommer
            också att påverka företagen och jobben och göra Sverige mindre
            konkurrenskraftigt. Det är min rädsla. Jag känner att denna skatt
            rimmar illa med detta.
          </note>
          <note>
            Jag tänkte bara kommentera det finansministern säger när hon
            jämför Belgien och Sverige. Jag tycker att det är lite svårt att
            jämföra. Belgien är ett runt och ganska litet land och har inte
            jättelånga avstånd, men i Sverige är de geografiska skillnaderna
            mellan norr och söder väldigt stora när det gäller avstånd. Sverige
            och svenska företag skulle drabbas på ett helt annat sätt.
          </note>
          <note>
            När det gäller landsbygden är jag väldigt oroad. Jag pratade
            med Norrmejerier för inte så länge sedan, och där räknar man med
            att ett införande av en kilometerskatt skulle innebära en fördyring
            med 5 miljoner per år för norrländska bönder. Det är väldigt mycket,
            och det kommer att innebära att slutkonsumenten får betala priset.
          </note>
          <note>
            Redan i dag är det tufft att vara mjölkbonde. Det är tufft att
            konkurrera med mjölk som importeras från andra länder, som Finland
            och Tyskland. Om vi då lägger på ytterligare högre priser på mjölken
            blir det svårt för dessa bönder att kunna verka.
          </note>
          <note>
            En kilometerskatt slår också generellt mot konsumenten. Allt
            kommer att bli dyrare: livsmedel, kläder och industrivaror. I
            slutändan kommer det att leda till ett missnöje.
          </note>
          <note>
            Det största problemet, som jag ser det, är att människor kommer
            att bli av med sina jobb. Jag är rädd att kilometerskatten kommer
            att kosta mycket mer än vad den smakar. Först ska lastbilsföretagen
            betala, och sedan ska konsumenterna betala. Därefter måste samhället
            betala om människor blir av med sina jobb. Det är precis vad som
            kan inträffa i värsta fall.
          </note>
          <note>
            Jag vill återigen ställa en fråga till finansministern. På en
            tioårsperiod räknar ni med att få in 46 miljarder till statskassan
            genom kilometerskatten. Då är min fråga: Ska svensk industri,
            svensk åkerinäring och landsbygden betala för alla era vallöften?
          </note>
          <note type="speaker">
            Anf. 65 ULF BERG (M):
          </note>
          <note>
            Fru talman! Problemet är inte tankeförbud. Problemet är att de
            rödgröna inte har tänkt i den här frågan. Det har vi skriftligt
            på. Vi får inga svar från finansministern, utan man hänvisar till
            en utredning. Då tror jag att vi har klarat ut den delen.
          </note>
          <note>
            I övrigt kan jag bara instämma i mina kamraters oro.
          </note>
          <note>
            Ser man på just den här skatten, som med rätta kan kallas avståndsskatt,
            kan man fundera lite: Hur ser transporterna ut?
          </note>
          <note>
            Låt oss säga att det är 10 procent av transporterna som sker
            på järnväg om vi lägger till Malmbanan. 60 procent av alla transporter
            går med lastbil på kortare sträckor än 10 mil. Vi kan vara helt
            överens om att vi inte ens kan försöka få över dem på järnväg.
            Nästan 20 procent ytterligare går på sträckor mellan 10 och strax
            under 30 mil. Det är också väldigt svårt.
          </note>
          <note>
            Jag föredrar den politik som Alliansen och vi moderater har på
            detta område. Vi vill fortsätta teknikutvecklingen. Det är exempelvis
            lastbilar med ny bruttovikt, 74 ton. Det är ett sätt att få färre
            lastbilar. Med fler hjul under lastbilarna blir det inte ökat
            vägslitage, utan det är bra för klimatet och ökar konkurrenskraften
            för svensk skogsindustri.
          </note>
          <note>
            Det finns ytterligare ett pågående försök, som vi brukar kalla
            En trave till. Det är ett lämpligt sätt att transportera gods
            på lastbil längre vägar, exempelvis längre timmer- och massavedstransporter
            i Norrland. Det finns lastbilar som är 34 meter. Det är bra för
            klimatet.
          </note>
          <note>
            När det gäller järnvägen kan man fundera hur det ska bli. Här
            vill de rödgröna ta bort konkurrensutsättningen när det gäller
            driften. Sedan man konkurrensutsatte den delen, om vi får tro
            generaldirektören, har produk ­ tionen ökat med ungefär 25 procent.
            Man får alltså mer järnväg för peng ­ arna i drift och underhåll
            när man har konkurrensutsatt.
          </note>
          <note>
            När det blir ett monopol, som ni vill införa, kommer det naturligtvis
            sakta men säkert också att gå tillbaka till hur det var förr,
            även om man skärper upphandlingar och på olika sätt försöker kompensera
            det. De pengar som de rödgröna tillför i budgeten kommer förmodligen
            inte ens att täcka det produktionsbortfall man har.
          </note>
          <note>
            Finansministern pratar om dålig kvalitet på vägarna, och det
            skulle motivera en vägslitageskatt. Men om man tittar på de tankegångar
            som Socialdemokraterna hade före valet ser man att vi i Norrland
            ska betala avståndsskatt för att ni ska bygga ut höghastighetståg
            i södra Sverige.
          </note>
          <note>
            Då undrar jag: Hur underlättar det för industrin norr om Stockholm
            och norr om Dalälven att vi kan åka snabbare passagerartåg söderut
            från Stockholm? Där har inte jag kommit på någon tanke, men det
            kanske finansministern har.
          </note>
          <note type="speaker">
            Anf. 66 LOTTA FINSTORP (M):
          </note>
          <note>
            Fru talman! Som klimatpolitiskt styrmedel är koldioxidskatt både
            mer träffsäkert och tillräckligt utanför EU:s system med utsläppsrätter.
            Att använda en kilometerskatt som klimatpolitiskt styrmedel innebär
            därför onödigt höga samhällsekonomiska kostnader, precis som allianskollegerna
            har sagt här. Det är ett hårt slag för svensk basindustri och
            svensk landsbygd.
          </note>
          <note>
            Diskussionen om att införa kilometerskatt har pågått i många
            länder under lång tid. Ofta har diskussionerna stannat vid att
            man har tillsatt en utredning, och det har inte lett till något
            förslag.
          </note>
          <note>
            Börje Vestlund pratade om Tyskland, och det är helt riktigt att
            de har en sorts kilometerskatt. Men flera av skatte- och avgiftsuttagen
            i andra länder är egentligen inte kilometerskatt, utan de är mer
            att se som vägtullar och tas ut bara på vissa vägsträckor. Det
            finns inget EU-land som tar ut kilometerskatt på hela vägnätet.
            Jag får verkligen hoppas att utredningen tittar på det. Då måste
            det också byggas vägtullstationer över hela landet på olika vägsträckor.
          </note>
          <note>
            Skogsindustrin har allianskollegerna och jag fokuserat mycket
            på här, eftersom de är stora transportköpare. Järnvägen går ju
            inte ända ut till varje vedtrave, utan det krävs många tunga transporter
            på vägarna. Närmare var fjärde lastbil och vartannat tåg är en
            skogsindustritransport.
          </note>
          <note>
            Skogsindustrin är en av få branscher som har ett eget hållbarhetsmål.
            Ett av målen är att minska utsläppen av koldioxid med 20 procent
            fram till 2020. De anser att det kan nås utan kilometerskatt.
          </note>
          <note>
            Kilometerskatten blir i praktiken en glesbygdsskatt, genom att
            man beskattar transporter där inga alternativ finns och där problem
            som buller, trängsel och utsläpp är nästan obefintliga.
          </note>
          <note>
            Precis som allianskollegerna har sagt skulle den avståndsbaserade
            skatten missa miljömålet och slå hårt mot just skogsbränslet.
          </note>
          <note>
            Jag har tagit del av skogsforskningens beräkningar. De har egna
            beräkningar på vad kilometerskatten skulle kosta. Transportkostnaden
            skulle öka med 1,40 per kilometer för det primära skogsbränslet,
            och det är nästan 6 procent, beräknat på dagens kostnader.
          </note>
          <note>
            De anser också att man skjuter på fel mål. Om det är klimatfrågan
            man vill komma åt är en kilometerskatt inte rätt svar.
          </note>
          <note>
            Jag har också tagit del av vad flera fackförbund säger.
          </note>
          <note>
            GS -facket avfärdar kilometerskatten och menar att den i längden
            skulle bli en förlustaffär. ”Det absolut värsta skulle vara att
            den här typen av åtgärder införs och svensk industri förlorar
            marknadsandelar till andra länder som redan i utgångsläget har
            sämre förutsättningar när det gäller klimat och miljö. Då har
            vi en situation som ingen vinner på”, säger man.
          </note>
          <note>
            Pappers ser kilometerskatten som en straffskatt på avstånd. Man
            menar att avståndet inte går att påverka, för skogen växer ju
            där den växer. Då är det bättre med exempelvis koldioxidskatt
            eftersom det faktiskt går att utveckla motorer och körsätt för
            att sänka förbrukningen. Det blir dessutom ett incitament för
            att köra med bra, miljövänliga motorer i lastbilarna.
          </note>
          <note>
            Inom Metall befarar man att svenska produkter, i synnerhet norrländska,
            ska bli dyrare på marknaden. Man menar att konkurrenskraften blir
            sämre, även om den inte försvinner.
          </note>
          <note>
            Min fråga till finansministern är: Varför har regeringen redan
            bestämt att vägslitageskatten ska vara en avståndsbaserad skatt?
          </note>
          <note type="speaker">
            Anf. 67 BÖRJE VESTLUND (S):
          </note>
          <note>
            Fru talman! Jag tror att det allra farligaste i sammanhanget
            är att kalla någonting för skatt. Det är absolut det farligaste
            man kan komma på. Det är nästan så att man måste spotta ut ordet
            innan det har kommit in i munnen; så hemskt är ordet skatt.
          </note>
          <note>
            Men det finns några saker man kan säga om fördyringen för vissa
            områden, till exempel mjölken. Herregud, det kostar väl lika mycket
            att frakta mjölk till Norrland från andra ställen som det gör
            att frakta den därifrån. Det är ett fullständigt absurt resonemang.
            Gruvorna kommer väl inte att slå igen, skogen kommer väl inte
            att sluta odlas bara för att man ändrar villkoren för transportsektorn.
          </note>
          <note>
            Ulf Berg säger att vi över huvud taget inte har tänkt eftersom
            vi tillsätter en utredning. Det brukar vara så i Sverige: När
            man har en idé men inte har detaljerna klara för sig, då tillsätter
            man en utredning. Det har regeringar alltid gjort, inklusive alliansregeringen.
            Den tillsatte många utredningar på grund av att man tyckte att
            man hade en bra idé men att det saknades några detaljer. Det är
            på det sättet vi brukar arbeta i Sverige.
          </note>
          <note>
            Det som är viktigt i sammanhanget är att man ser på helheten.
            Det här kan vara en del i att minska slitaget. Teknikutvecklingen
            nämner man här. Ja, det är självklart att teknikutvecklingen ska
            vara med och förbättra i framtiden. En vägslitageskatt skulle
            inte innebära att teknikutvecklingen skulle försvinna. Tvärtom
            skulle den skyndas på, för då har man verkligen en morot för att
            inte behöva köra så många kilometer på vägarna.
          </note>
          <note type="speaker">
            Anf. 68 MONICA GREEN (S):
          </note>
          <note>
            Fru talman! Först och främst vill jag lyfta in en stor del av
            åkerinäringen som inte har nämnts här i dag. Hälften av alla transporter
            sker nämligen med utländska åkare.
          </note>
          <note>
            Det finns fler och fler rapporter som visar att hälften av alla
            transporter i dag sker med utländska åkerier. De betalar inte
            ett öre för att slita ut våra vägar. Jo, några av dem betalar
            några ören via Eurovinjett, men de är få. Det ger väldigt lite
            pengar.
          </note>
          <note>
            De ska nu få vara med och betala. Precis som de svenska åkarna
            får vara med och betala i andra länder är det rimligt att de utländska
            åkarna betalar när de sliter ut våra vägar.
          </note>
          <note>
            Åkeriföreningen skriver i en debattartikel att de inte kan vara
            för eller emot en vägslitageskatt ännu eftersom de inte vet hur
            den kommer att se ut. Däremot vill de gärna vara delaktiga i utredningen,
            skriver de, och de vill göra egna utredningar tillsammans med
            Transportarbetar e förbundet med flera så att de också får vara
            med. Men de kan inte, som de borgerliga politikerna här, avfärda
            alltihop och säga att det kommer att gå åt skogen. Det gör inte
            Åkeriföreningen, utan de vill vara en delaktig part i det här
            för att man nu ska kunna ta fram det på ett bra sätt.
          </note>
          <note>
            Jag vill betona det eftersom det Åkeriföreningen ser som den
            värsta fienden i dag är den oseriösa näringen. Det finns arbetsgivare,
            både svenska och utländska, som skrupelfritt utnyttjar chaufförer
            som får arbeta under slavliknande förhållanden och bo i sina lastbilar
            flera veckor i rad.
          </note>
          <note>
            Det är på grund av att den förra regeringen inte hjälpte facket
            i det så kallade Lavalfallet. Sedan dess har detta skett. Det
            har öppnat portarna i Sverige för slaveriliknande förhållanden
            på byggen men också på våra vägar. Det är den främsta orsaken
            till att Åkeriföreningen är orolig inför framtiden. De vill nu
            som aktiv part ta del i hur det här ska se ut, om även utländska
            åkare ska betala för sig.
          </note>
          <note>
            Den socialdemokratiskt ledda regeringen ska inte göra som den
            borgerliga gjorde med trängselskatten i Göteborg, där man tyckte
            att utländska åkare kunde åka fritt. De behöver inte betala för
            sig när de sliter ut och tränger ut i Göteborg. Ett sådant system
            ska inte vi ha.
          </note>
          <note>
            Vi tror på den nya tekniken, på gps och modern teknik. Det är
            därför man inte bara kan ha en avgift på de stora vägarna. Det
            skulle trycka ut tung trafik på små vägar som inte är anpassade
            för det. Det är mycket bättre med modern teknik med gps så att
            man vet precis hur långt och vart man har åkt.
          </note>
          <note>
            Vi ska komma till rätta med både den oseriösa näringen och att
            det är så många som nu slås ut på grund av detta. Men vi ska också
            se till att man är med och betalar för sig. Det tycker jag är
            det viktigaste syftet. Hälften av avgiften ska betalas av utländska
            åkare.
          </note>
          <note type="speaker">
            Anf. 69 Finansminister MAGDALENA ANDERSSON (S):
          </note>
          <note>
            Fru talman! Nya skatter skapar ofta stor oro. Därför är det viktigt
            att regeringen för en dialog med dem som kan komma att beröras
            av den här skatten för att kunna ha en saklig diskussion och försöka
            dämpa den oron.
          </note>
          <note>
            Precis som många frågeställare har påpekat är Sverige ett avlångt
            land. Stora delar av Sverige kommer man aldrig att kunna åka järnväg
            eller båt från, utan där ska man kunna ha fungerande transport
            med lastbil. Så är det, och det är den här regeringen väl medveten
            om. Därför är det viktigt att vi har en bra dialog om utformningen
            av en vägslitageavgift.
          </note>
          <note>
            Samtidigt tror jag att det är viktigt att man tar ansvar och
            tänker efter, att man till exempel inte ger många exempel på hur
            skatten skulle kunna slå när vi ännu inte vet hur den är utformad.
            Vi har fått ett antal exempel här i dag som naturligtvis är rent
            hypotetiska eftersom utredningen inte ens är tillsatt. Vi vet
            i dag inte alls hur skatten kommer att utformas.
          </note>
          <note>
            Helena Lindahl oroar sig till exempel för hur skatten ska slå
            mot mjölkbönder relativt till utländsk mjölk. Jag har svårt att
            göra någon annan bedömning än att skatten kommer att stärka den
            relativa konkurrenskraften för de svenska mjölkbönderna. I dagsläget
            kommer den utländska mjölken med utländska åkare som inte har
            köpt dieseln i Sverige utan kör på lägre beskattad diesel, medan
            både de utländska och de svenska åkarna får betala en vägslitageavgift.
            Alltså bör den relativa konkurrenssituationen bli bättre för de
            svenska mjölkbönderna.
          </note>
          <note>
            Ulf Berg tar upp intressant teknisk utveckling vad gäller lastbilstransporter.
            Det tycker jag är mycket intressant, och det står naturligtvis
            inte i motsättning till att införa en vägslitageavgift.
          </note>
          <note>
            Lotta Finstorp säger att det mest effektiva miljöstyrmedlet är
            en koldioxidskatt. Det är helt korrekt att en koldioxidskatt är
            ett mycket effektivt styrmedel för miljön.
          </note>
          <note>
            Problemet är bara att de flesta utländska åkare inte betalar
            någon koldioxidskatt i Sverige utan kommer med utländsk diesel
            som man inte betalar koldioxidskatt för på det sätt vi gör i Sverige.
            Därför kommer en vägslitageskatt att öka miljöstyrningen när det
            gäller de utländska åkarna på ett sätt som kommer att vara till
            gagn för både den svenska åkeribranschen och miljön.
          </note>
          <note>
            I arbetet med att utforma den här skatten är det viktigt att
            vi låter utredningen arbeta och att man under den perioden har
            en god dialog med dem som kommer att beröras av skatten, så att
            den får en utformning som är väl avvägd.
          </note>
          <note>
            Någon ställde frågan: Ska det svenska näringslivet betala socialdemokratins
            vallöften? Ja, tanken är ju att det svenska näringslivet ska få
            ta del av de socialdemokratiska vallöftena i form av en förbättring
            av infrastrukturen. I de förslag vi hade i valrörelsen ingick
            även en satsning på att förbättra vägunderhållet, så att man kan
            arbeta mer med tjälsäkring och bärighetsåtgärder.
          </note>
          <note type="speaker">
            Anf. 70 HELENA LINDAHL (C):
          </note>
          <note>
            Fru talman! Jag skulle vilja börja med att kommentera det Börje
            Vestlund sa. Det är tråkigt att han har ett sådant storstadsperspektiv
            på hur saker och ting bör eller ska fungera i det här landet.
            Det är uppenbart för mig att han absolut inte förstår hela Sveriges
            villkor.
          </note>
          <note>
            Svensk ekonomi är beroende av gruvorna och skogen, Börje Vestlund,
            och de ligger där de ligger. De finns i Dalarna och i norra Sverige,
            till exempel i Norrbotten. Det är väldigt långa avstånd om man
            ska åka till kontinenten. Det är klart att det kommer att bli
            en fördyring som påverkar svensk ekonomi om man börjar beskatta
            transporterna med 14 kronor per mil.
          </note>
          <note>
            När det gäller bönderna vill jag framhålla att i många andra
            länder har man sämre djurhållning och sämre miljöskydd. Jag är
            rädd för att det riskerar att bli ännu sämre. Man kan på ett enkelt
            sätt göra det ännu sämre för djuren och miljön och konkurrera
            ut svenska bönder som inte kan göra detta. Jag tycker att det
            är bra att vi har en tuff miljö- och djurlagstiftning i Sverige,
            men jag ser ändå att det kan bli en differentiering och en stor
            skillnad mellan till exempel utländsk mjölk och svensk mjölk.
          </note>
          <note>
            Detta med Eurovinjett är något som utländska åkare betalar i
            dag. Det är ett slags tidsbaserad skatt. Med kilometerskatt kommer
            alla att få betala, även svenska åkare, vilket inte kommer att
            lösa den problematik som vi ser utefter vägarna i dag, alltså
            att fattiga åkare utnyttjas och får jobba många timmar till sämre
            löner. Problemet kommer att kvarstå. Skillnaden är bara att båda
            kommer att få betala mycket mer.
          </note>
          <note>
            Slutligen skulle jag vilja vända mig till Börje Vestlund. När
            jag hörde ditt inlägg kom jag att tänka på ett citat av Ingemar
            Stenmark. Han sa en gång: ”Hä löns int å förklar för dem som int
            begrip.”
          </note>
          <note type="speaker">
            Anf. 71 ULF BERG (M):
          </note>
          <note>
            Fru talman! Det är lite svårt att slå Ingemar Stenmark, men här
            gäller det att vi ska ta oss uppför när det gäller tillväxt och
            liknande. I varje fall är det något som vi i Alliansen tycker.
          </note>
          <note>
            Låt oss återvända till Fiskarheden och norra Dalarna. De 18–20
            miljonerna, kommer de att gå ut över jobb genom ytterligare effektiviseringar
            och liknande? Man finns på en konkurrensutsatt marknad. Jag hoppas
            verkligen att man väger in detta i utredningen.
          </note>
          <note>
            Man måste också se något som är positivt. Jag har uppfattat finansministern
            som att man har ett öppet sinne och är beredd att titta på allting,
            och om man ser att något absolut inte är bra hoppas jag att man
            försöker åtgärda det. Men innan jag ser den färdiga utredningen
            kommer jag att fortsätta vara orolig.
          </note>
          <note>
            Sedan har jag en fråga till finansministern. Den här mandatperioden
            torde det väl inte finnas några intäkter i statsbudgeten från
            den tilltänkta skatten? Jag antar att det tar längre tid.
          </note>
          <note>
            Till Börje Vestlund vill jag säga att man lär sig inte svenskt
            jordbruk genom att titta på Bonde söker fru . Det behövs lite
            mer. Det är inte bara färdigpaketerad mjölk som körs omkring.
            Först ska kon ha mat, och det krävs foder och så vidare. Det krävs
            en väldig massa transporter innan man kan hämta en liter mjölk
            på Coop eller Ica. Men det kanske vi ska diskutera vidare någon
            annan gång.
          </note>
          <note>
            När det gäller Monica Greens matematik hänger jag faktiskt inte
            med. Om man fördyrar för en svensk lastbil med 14 kronor och för
            en utländsk med 14 kronor ser jag inte vad som är skillnaden.
            Som polis är jag bara rädd för en sak, nämligen att ska bli ännu
            lönsammare att fuska, och det är inte bra. I övrigt tackar jag
            finansministern för en bra debatt.
          </note>
          <note type="speaker">
            Anf. 72 LOTTA FINSTORP (M):
          </note>
          <note>
            Fru talman! Problemet, Börje Vestlund, är att din regering redan
            har bestämt att utredningen ska gälla en avståndsbaserad kilometerskatt.
            Vore det en utredning som skulle se över helheten hade det varit
            betydligt enklare för åkerier och producenter att slippa känna
            oro. Men nu känns det som om det är gjutet i sten att det ska
            vara avståndsbaserat.
          </note>
          <note>
            Mitt medskick till utredningen är att det kanske vore bättre
            att man tittade mer öppet på detta och inte bara fokuserade på
            att det ska vara avståndsbaserat.
          </note>
          <note>
            Monica Green tar upp problemet med utländska åkare och osund
            konkurrens, som vi i trafikutskottet ju känner till sedan förra
            mandatperioden. Men kilometerskatten stävjar inte det som är fusk
            eller osunt i branschen, utan den gör snarare att alla lastbilstransporter
            blir dyrare för alla.
          </note>
          <note>
            Jag har en konkret fråga från bussbranschen. Tidigare har de
            rödgröna partierna uttalat att en kilometerskatt inte skulle drabba
            busstrafiken utan endast lastbils- och godstrafik. Men det finns
            en oro i bussbranschen för hur det kommer att bli och om bussarna
            också ska räknas in i detta. Om det är vägslitage och tunga fordon
            man tittar på torde även bussar inräknas.
          </note>
          <note>
            I lagen (1997:1137) om vägavgift för vissa tunga fordon står
            det att vägavgift tas ut för motorfordon och fordonskombinationer
            med en totalvikt på minst 12 ton som är avsedda uteslutande för
            godstransporter på väg.
          </note>
          <note>
            Skulle dessutom bussar beläggas med vägslitageskatt måste regeringens
            klimatambitioner starkt ifrågasättas. Det är bara att se på till
            exempel lokaltrafiken. Där går bussarna enormt många kilometer.
            Kommer denna vägslitageskatt att även omfatta busstrafiken?
          </note>
          <note>
            Tack så mycket för en bra debatt!
          </note>
          <note type="speaker">
            Anf. 73 MONICA GREEN (S):
          </note>
          <note>
            Fru talman! Jag ska hjälpa till med matematiken lite grann. Om
            man delar på kostnaden blir det hälften så dyrt. Det är det som
            är det fiffiga med att nu också utländska åkare ska vara med och
            betala för att de sliter på våra vägar. Därför blir det så mycket
            bättre för de svenska åkarna om de utländska åkarna också är med
            och betalar. Eftersom de står för hälften av transporterna i dag
            blir det inte alls de astronomiska summor som ni talar om.
          </note>
          <note>
            Hur kan ni veta vad det är för summor det handlar om när det
            inte finns någon färdig utredning eller någon som har uttalat
            detta? Det är bara skrämselpropaganda som ni kommer med.
          </note>
          <note>
            Den beräkning som gjordes tidigare gällde ett antal miljarder.
            De ska nu i stället delas, så att det alltså blir bara hälften
            så dyrt för de svenska åkarna som ni påstår. Jag tycker att det
            är allvarligt att ni redan nu bestämmer er för att hävda att det
            kommer att kosta si eller så mycket. Ni skrämmer den svenska åkerinäringen
            genom olika debattartiklar och påstår att det blir en viss summa.
          </note>
          <note>
            Det är som jag sa i mitt förra inlägg: Om hälften av kostnaden
            ska betalas av de utländska åkarna blir det mindre att betala
            för de svenska. Det är bra för den svenska näringen. Äntligen
            kommer vi ett steg i rätt riktning mot sjysta villkor genom att
            det blir lika villkor för transportnäringen och åkarna. I dag
            är det bara några av de utländska åkarna som väljer att betala
            Eurovinjett. Några gör det inte alls.
          </note>
          <note>
            Med ett nytt system med gps – vi ser till att alla bilar har
            det; ingen får köra här utan det – ser vi till att alla betalar.
            Och om alla är med och betalar blir det mycket billigare. Det
            är det som är det fiffiga med den här matematiken.
          </note>
          <note type="speaker">
            Anf. 74 Finansminister MAGDALENA ANDERSSON (S):
          </note>
          <note>
            Fru talman! Jag tackar för interpellationsdebatten. Jag tycker
            att det är glädjande att det finns så många riksdagsledamöter
            som är engagerade i att vi ska ha en god tillväxt i hela landet
            och att det ska finnas goda förutsättningar för skogsnäringen,
            för jordbruket och för företagandet även i de norra delarna av
            Sverige. Det är en ambition som regeringen helt delar. Jag ser
            goda möjligheter till att vi ska kunna diskutera detta under de
            kommande åren. Det vill jag verkligen tacka för.
          </note>
          <note>
            Tanken från regeringens sida med en vägslitageskatt är att vi
            samtidigt som vi försöker styra mer transporter från lastbilar
            till sjöfart och järnväg och styra mot mer miljövänliga fordon
            inom lastbilstransporterna ska kunna få ökade intäkter som vi
            kan använda för att förbättra den transportinfrastruktur som vi
            har i landet.
          </note>
          <note>
            Tanken är att göra någonting som gör det bättre för miljön och
            att vi samtidigt ska kunna förbättra vägunderhållet men också
            skapa förutsättningar för att bygga ny infrastruktur i både de
            södra och de norra delarna av Sverige. Den här regeringen har
            ju tydligt uttalat i finansplanen att vi vill se att Norrbotniabanan
            börjar byggas.
          </note>
          <note>
            Överläggningen var härmed avslutad.
          </note>
          <note>
            § 12 Svar på interpellation 2014/15:127 om polisens arbetsmetoder
            vid våldtäktsutredningar
          </note>
          <note type="speaker">
            Anf. 75 Statsrådet ANDERS YGEMAN (S):
          </note>
          <note>
            Fru talman! Anti Avsan har frågat mig vilka åtgärder jag avser
            att vidta för att arbetsmetoderna i våldtäktsutredningar ska bli
            mer effektiva och för att fler våldtäkter ska klaras upp.
          </note>
          <note>
            I sexualbrottsmål finns ofta särskilda bevissvårigheter, där
            målsägandens uppgifter står mot den misstänktes. Sexuella övergrepp
            och våld i nära relationer kan även upplevas som så kränkande
            att många inte anmäler brott eller orkar fullfölja en rättsprocess.
            Polisens arbete ska genomsyras av bra bemötande och tidigt omhändertagande
            som bidrar till att ge tryggare målsägande och bättre bevismaterial
            i utredningarna av sexualbrott. Det ställs med rätta höga krav
            på polis och åklagare vid genomförandet av sexualbrottsutredningar.
          </note>
          <note>
            Polisen och Åklagarmyndigheten bedriver kontinuerligt ett arbete
            för att förbättra utredningsverksamheten, bland annat genom utbildning,
            satsningar på specialistkompetens och metodutveckling. Polisen
            lyfter själv fram brister som man behöver åtgärda, till exempel
            när det gäller hantering av spår efter en våldtäkt. Den rapport
            från Rikspolisstyrelsen som interpellanten hänvisar till är ett
            exempel på detta. I arbetet med att förbättra utredningsverksamheten
            samverkar polis och åklagare med bland annat Statens kriminaltekniska
            laboratorium.
          </note>
          <note>
            Det pågår också en översyn av våldtäktsbrottet, som den tidigare
            regeringen har beslutat om på initiativ av riksdagen. För att
            stärka utredningens förankring bland riksdagspartierna har regeringen
            nyligen ombildat utredningen till en parlamentarisk kommitté.
            I uppdraget till kommittén ingår att granska och analysera hur
            de brottsbekämpande myndigheterna utreder ärenden om våldtäkt
            och hur rättsväsendet i övrigt hanterar sådana ärenden. Utredningen
            ska redovisa sitt arbete senast den 1 februari 2016.
          </note>
          <note type="speaker">
            Anf. 76 ANTI AVSAN (M):
          </note>
          <note>
            Fru talman! Jag vill rikta ett tack till statsrådet Ygeman för
            svaret, även om jag absolut inte är nöjd med det. Svaret är nämligen,
            kan jag säga, tyvärr egentligen bara en redovisning av vad som
            redan har skett.
          </note>
          <note>
            Våldtäktsbrottet är ett brott som är väldigt uppmärksammat av
            olika skäl. Det var därför riksdagen under förra mandatperioden
            gjorde ett tillkännagivande som är grund för den utredning som
            den nuvarande regeringen har gjort om till en parlamentarisk kommitté
            – Sexualbrottsutredningen.
          </note>
          <note>
            I medierna återges ofta olika våldtäktsmål som har avgjorts i
            domstolar. Man har då olika typer av synpunkter på varför någon
            inte har blivit dömd. Den diskussionen bygger många gånger på
            okunskap om svårigheterna, vilket påpekas i interpellationssvaret,
            även om det inte är så enkelt att det bara handlar om att målsägandens
            uppgifter står mot den misstänktes. Väldigt ofta är det så. I
            annat fall är det ju inte ett speciellt svårutrett brott, till
            skillnad från de fall där det i hög grad saknas bevisning.
          </note>
          <note>
            Den bevisning som ofta finns är målsägandens egna uppgifter som
            kanske stöttas av vittnesuppgifter, som egentligen inte är någonting
            annat än indirekta iakttagelser av vad målsäganden har gjort kort
            efter den påstådda händelsen. Av det skälet blir teknisk bevisning
            oerhört viktig.
          </note>
          <note>
            Det är inte så i en rättsstat att man kan ersätta bevisning med
            någon form av allmän kunskap, som en del debattörer i den allmänna
            debatten tror. De framför synpunkter på att man borde öka kunskapen
            hos polis, åklagare och domare om hur det typiskt sett är i sådana
            här fall. Då uppkommer självklart frågan: Hur vet man att det
            är så i just det fall som ska prövas? Det vet man naturligtvis
            inte. Allmän kunskap kan aldrig ersätta bevisning. Det är av det
            skälet som bevisningen blir så viktig.
          </note>
          <note>
            När polisen då har gjort en egen genomgång – det har varit en
            arbetsgrupp där många, som jag kan bedöma det, kvalificerade personer
            har varit med – har man tittat på var det finns brister.
          </note>
          <note>
            Jag ska säga att det naturligtvis finns föredömen när det gäller
            våldtäktsutredningar och sexualbrott rent generellt av det skälet
            att det naturligtvis finns många poliser som gör ett väldigt bra
            jobb. Men när det går att identifiera brister handlar det faktiskt
            om enskilda fall och brottsoffer där man kanske inte kan komma
            till sin rätt just av det skälet att det finns systemfel och att
            det här inte har organiserats på ett tillräckligt bra sätt vid
            vissa polismyndigheter.
          </note>
          <note>
            Jag kan nämna någonting konkret, som också nämns här. Om man
            ska titta på bevisning, till exempel dna-spår eller någonting
            annat från en brottsplats, är det väl bra att man för det till
            ett register.
          </note>
          <note>
            År 2011, när man tittade på Stockholms län, var det i 203 av
            312 fall oklart om man hade skickat spår till Statens kriminaltekniska
            laboratorium. Det är naturligtvis inte tillfredsställande. Man
            vet inte ens om det är gjort.
          </note>
          <note>
            Mot bakgrund av detta är min fråga till statsrådet Ygeman: Finns
            det inte skäl att göra någonting mer än vad som har redovisats
            i svaret?
          </note>
          <note type="speaker">
            Anf. 77 Statsrådet ANDERS YGEMAN (S):
          </note>
          <note>
            Fru talman! Interpellanten är med rätta orolig och upprörd över
            utfallet när det gäller kvinnors trygghet och våldtäkter. Det
            är tyvärr så att vi har en historiskt låg uppklaringsprocent för
            våldtäktsbrottet. Så är det efter åtta år med en alliansregering.
            Det har varit åtta år av sjunkande uppklaringsprocent för våldtäkter.
            Efter åtta år med alliansregeringen minskar tryggheten för kvinnor.
            Det är klart att det måste åtgärdas.
          </note>
          <note>
            Jag försökte i mitt interpellationssvar peka på ett antal saker
            som man skulle kunna göra. Jag kan säga några fler. Man skulle
            kunna klassa våldtäkt som ett grovt våldsbrott. Det är det inte
            i dag. Fördelarna med det skulle bland annat vara att man i större
            utsträckning skulle kunna jobba i team inom polisen. När det gäller
            andra grova våldsbrott, mord exempelvis, jobbar man typiskt sett
            i team. Våldtäktsbrottet utreds typiskt sett i ensamarbete. Man
            skulle kunna få bättre metodstöd för polisen och använda den så
            kallade mordbibeln, PUG, även för våldtäktsbrottet – det finns
            betydande likheter. Det här skulle kunna göra jobbet betydligt
            bättre.
          </note>
          <note>
            Vi måste naturligtvis säkra bevisning och se till att den bevisningen
            också går till SKL. Det är upprörande att det i så få fall har
            gått att klara ut ens om den har gått dit. Det gör det naturligtvis
            mycket svårare att få fällande domar.
          </note>
          <note>
            Vi kan titta på forskningen. Vi måste se till att målsägandebiträden
            förordnas tidigare till de brottsutsatta än vad som sker i dag.
          </note>
          <note>
            Det finns tydliga riktlinjer, men det sker inte – eller åtminstone
            i alldeles för få fall. Den utredning justitieminister Morgan
            Johansson har tillsatt kommer också att titta på om lagen kommer
            att behöva ändras för att ytterligare tydliggöra det här. Redan
            i dag ska dock förundersökningsledaren förordna målsägarbiträde
            till offret redan från början.
          </note>
          <note>
            Sammanfattningsvis, herr talman, måste vi öka tryggheten för
            kvinnor i Sverige. Vi måste få upp uppklaringsprocenten, och vi
            måste göra kvinnor i Sverige tryggare. Den utredning inom polisen
            interpellanten hänvisar till är en bra grund att bygga vidare
            på, men det krävs också ett antal andra åtgärder för att vända
            åtta år av fallande våldtäktsuppklaring.
          </note>
          <note type="speaker">
            Anf. 78 ANTI AVSAN (M):
          </note>
          <note>
            Herr talman! Jag kan nog inte säga att det finns någon politisk
            skuld hos den förra regeringen över att det ser ut som det gör.
          </note>
          <note>
            När det gäller Nationella trygghetsundersökningen och vad som
            där redovisas om sexualbrott har detta varierat – det har gått
            ned, och det har gått upp. Kurvan för sexualbrott mot kvinnor
            är stabil men går i sicksack, och nu senast har den gått upp något.
            Det handlar om i storleksordningen 3 200 fall med kvinnor över
            18 år och i storleksordningen 1 700 fall med kvinnor under 18.
            Det är förhållandevis många unga personer.
          </note>
          <note>
            Statsrådet Ygeman nämner en del förslag från utredningen, men
            i interpellationssvaret finns ingenting om vad regeringen tänker
            göra åt det här. Jag tycker att det när man får en sådan här rapport
            vore ganska naturligt att börja fundera på om man kanske ska ge
            lite draghjälp till polisen genom ett uppdrag i regleringsbrev
            eller så. Jag har dock fått uppfattningen att den här regeringen
            inte tänker göra så mycket sådant.
          </note>
          <note>
            Det är inte alls säkert att det är positivt, för myndigheterna
            uppfattar det nog som så att det kan vara bra att få draghjälp
            i frågor som är angelägna. Det här är naturligtvis väldigt angeläget.
            Man brukar i vissa sammanhang prata om enkla åtgärder, alltså
            åtgärder där man med förhållandevis små insatser kan åstadkomma
            stora förändringar. Bland allt det som pekas ut som brister i
            det Rikspolisstyrelsen har presenterat skulle man kunna få till
            ändringar som ändrar uppklaringsprocenten.
          </note>
          <note>
            Vi ska också komma ihåg att mörkertalet är stort just när det
            gäller våldtäktsbrott. Man kan inte heller bara luta sig mot att
            förordna måls ­ ägandebiträden, för det är inte lösningen på de
            strukturella problem som finns inom polisen när det gäller bevishantering
            – hur man säkrar bevis ­ ning – och även kompetensen för att hantera
            den här typen av brottsoffer. Det är en stor utmaning i många
            fall. Återigen: Många är duktiga på det, men det finns brister.
            Det är dem man måste fokusera på, för ambitions ­ nivån måste
            vara att alla ska vara duktiga på sådant.
          </note>
          <note>
            Det gäller till exempel saker som är så pass elementära att det
            inte borde vara någon diskussion om det, som skadedokumentation
            och rättsintyg. Där finns det brister. Både skador och avsaknad
            av skador ska dokumenteras när det gäller såväl målsägande som
            misstänkta, och rättsintyg ska inhämtas. Det sker inte alltid
            när det finns skäl för det. Annat man pekar på är att det finns
            brister när det gäller första förhöret. Man kan aldrig göra ett
            bra första intryck, säger man i andra sammanhang. Jag vill påstå
            att man i sådana här sammanhang aldrig kan göra om ett första
            förhör som blev fel eller som inte gjordes på det sätt man borde
            ha utfört det på.
          </note>
          <note>
            Detta är oerhört viktigt om man ska pröva målsägandens uppgifter,
            då man tittar bland annat på om målsäganden ändrar sin berättelse.
            Om det är oklart, till exempel därför att man från polisens sida
            inte har använt tolk vid första förhöret, kan man inte reparera
            det. Detta förekommer; jag har som domare i domstol viss egen
            erfarenhet av den här typen av mål, och jag har sett bristerna.
            Det är väldigt tragiskt om det är sådana saker som gör att målsäganden
            inte kan komma till sitt rätt.
          </note>
          <note>
            Anders Ygeman nämnde en del saker, herr talman, men min fråga
            blir alltså återigen: Hur ska ni konkret göra någonting åt detta?
          </note>
          <note type="speaker">
            Anf. 79 Statsrådet ANDERS YGEMAN (S):
          </note>
          <note>
            Herr talman! Låt mig först understryka att regeringen och interpellanten
            är överens i frustrationen över dels den låga uppklaringen, dels
            den negativa utvecklingen när det gäller kvinnors trygghet. Jag
            tror faktiskt att vi i stort är överens också om de åtgärder som
            bör vidtas. Jag har ändå uppfattat det som att vi har haft en
            samsyn om de åtgärderna; Anti Avsan får rätta mig om det känns
            fel i detaljerna där.
          </note>
          <note>
            Vi är nog däremot inte överens om att lösningen på det här är
            att skriva ett par stycken i regleringsbrevet till polisen. Det
            vi har sett under de åtta år då Moderaterna har lett regeringen
            är nämligen regleringsbrev fullpepprade med olika prioriteringar.
            I detalj skulle man styra polisens arbete, och man hade inget
            förtroende för att polisen ska kunna vara poliser och själva lösa
            sina arbetsuppgifter. Vi har sett pinnjakt från norr till söder,
            som siffror för blåsprov och diverse andra saker, vilket ju har
            kokat ned till att polisen inte har kunnat fokusera på den polisiära
            kärnverksamheten.
          </note>
          <note>
            Det är lätt för Anti – vi har haft åtta år av fallande brottsuppklaring,
            åtta år av fallande våldtäktsuppklaring och åtta år av regleringsbrev
            fullpepprade med olika detaljerade uppdrag. Vi vill i stället
            försöka dra nytta av den kraft som finns ute i polisorganisationen.
            Det är polisen själva som har gjort den utredning Anti Avsan och
            jag hänvisar till, och jag är övertygad om att polisen kommer
            att genomföra en stor del av de åtgärder som står där samt naturligtvis
            följa den utvecklingen noga.
          </note>
          <note>
            En annan sak som kan hjälpa oss i uppklaringen är den stora omorganisation
            av polisverksamheten vi ju är överens om, alltså att gå från 21
            polismästardistrikt till en central myndighet indelad i sju regioner.
            På det sättet får vi inte bara bättre koll på mönster i upprepad
            brottslighet, vilket också sker i fallet med våldtäkter, utan
            även möjlighet att trycka ut mer resurser till den utredande verksamheten
            och den yttre verksamheten. När vi har en administration i stället
            för 21, en personalavdelning i stället för 21 och en it-avdelning
            i stället för 21 finns det nämligen betydande potential när det
            gäller att få ut mer polisiär kraft.
          </note>
          <note>
            Därför är det också glädjande att samtliga partier i riksdagen
            står bakom denna nya organisation och att den nya regeringen,
            precis som den gamla, fullföljer planerna för den. Det och att
            polisen får vara poliser – samt att vi har tillfört mer pengar
            till polisen; det är 200 ytterligare miljoner, vilket gör att
            polisen har mer resurser än de någonsin har haft – tror jag kommer
            att vara avgörande framgångsfaktorer när det gäller att vända
            brottsuppklaringen för våldtäkter och öka tryggheten för kvinnor.
          </note>
          <note type="speaker">
            Anf. 80 ANTI AVSAN (M):
          </note>
          <note>
            Herr talman! När det gäller införandet av den nya polisorganisationen
            finns det som alltid en risk att effektiviteten kommer att gå
            ned under en övergångsperiod. Jag tror inte att jag kommer att
            plocka politiska poänger på det. Det återstår i och för sig att
            se, men jag skulle nog inte göra det.
          </note>
          <note>
            Vi kan lyssna till justitieutskottets förra ordförande Morgan
            Johansson, som har uttryckt vad jag närmast skulle kalla en större
            detaljstyrning av polisen. Vår syn är att vi ska ställa krav på
            polisen, och vi har hela tiden sagt att polisen har tillförts
            resurser men att effektiviteten nu måste öka. Pinnjakt är oacceptabelt,
            för det är statistiska mätmål som är överordnade ett faktiskt
            resultat. Det är också någonting man kan tillrättalägga genom
            att göra insatser före redovisningsperiodens slut. Det är alltså
            konstlat, kan man säga.
          </note>
          <note>
            Men, herr talman, Anders Ygeman bekräftar snarast att ambitionen
            inte finns att ägna sig åt myndighetsstyrning genom att ge uppdrag
            i regleringsbrev.
          </note>
          <note>
            Jag har faktiskt träffat företrädare för de flesta av rättsväsendets
            myndigheter i dag under förmiddagen, och det de är oroliga för
            är att de inte får draghjälp i de övergripande ambitioner de har
            på olika myndigheter inom rättsväsendet att genomföra angelägna
            saker. Om man tar bort det känner de inte att de har stöd i regeringen
            och kan peka på att regeringen kräver detta av dem och att de
            därför måste göra det.
          </note>
          <note>
            Det medför alltid ett visst motstånd när människor ska göra saker
            på nya sätt och det ställs nya krav, och det är inget negativt.
            Det kan vara en hjälp, och jag har inte hört att man är orolig
            för just detta.
          </note>
          <note type="speaker">
            Anf. 81 Statsrådet ANDERS YGEMAN (S):
          </note>
          <note>
            Herr talman! Jag vill börja med att tacka Anti Avsan för en bra
            diskussion och ett bra debattklimat och vill åter poängtera att
            jag tror att vi är överens om väldigt mycket av det som har sagts.
            Jag delar också interpellantens uppfattning att resultaten av
            den stora polisreformen initialt riskerar att gå ned för att sedan
            kunna öka och bli väldigt bra.
          </note>
          <note>
            Det är självklart att om man skapar Sveriges och statens absolut
            största myndighet med 28 574 anställda kommer det initialt att
            kunna leda till problem. Men när du får ut kraften, viljan och
            energin i polisorganisationen kommer det att kunna leda till bra
            resultat.
          </note>
          <note>
            Jag förstår viljan hos alla i rättsväsendet – polis, åklagare,
            domstolar och så vidare – att ha draghjälp. Problemet är att när
            du ger den detaljerade draghjälpen från tornet Rosenbad i alla
            de 28 574 personernas arbete riskerar du att inte riktigt ha den
            koll som du skulle behöva ha. Prioriteringarna görs oftast mycket
            bättre lokalt ute i polisverksamheten.
          </note>
          <note>
            Generellt sett tror jag att polisverksamheten har styrts alldeles
            för långt ifrån polismannens vardag och att de poliser som är
            i yttre tjänst har känt alldeles för lite ansvar och förtroende
            i sitt arbete. Därför måste verksamhetsutvecklingen inom polisen
            i mycket högre grad ske nära polismännen och deras arbete och
            i lite lägre grad skötas i Rosenbad eller riksdagen.
          </note>
          <note>
            Med detta sagt ska jag ändå säga att draghjälpen med fokus på
            resultat, på trygghet, på brottsuppklaring, på förtroende för
            polisen kommer de att få med all önskvärd tydlighet i regleringsbrevet.
            Och jag tror att jag och interpellanten är överens om att det
            är en posit iv utveckling .
          </note>
          <note>
            Tack för den här debatten!
          </note>
          <note>
            Överläggningen var härmed avslutad.
          </note>
          <note>
            § 13 Svar på interpellation 2014/15:140 om polisens verkställande
            av avvisningsbeslut
          </note>
          <note type="speaker">
            Anf. 82 Statsrådet ANDERS YGEMAN (S):
          </note>
          <note>
            Herr talman! Mikael Cederbratt har frågat mig på vilket sätt
            jag anser att polisens samverkan med andra myndigheter när det
            gäller avvisningsärenden bör förbättras, vilka åtgärder jag avser
            att vidta för att effektivisera polisens insatser vad gäller verkställandet
            av de lagakraftvunna utvisningsbesluten och därmed stärka rättssäkerheten
            i asylsystemet och om jag tänker utöka eller förändra polisens
            uppdrag.
          </note>
          <note>
            Det pågående kriget i Syrien och konfliktupptrappningen i Irak
            har lett till att antalet människor som är på flykt i världen
            inte har varit så högt sedan andra världskriget. Sverige ska ha
            en human asylpolitik och vara en fristad för dem som flyr undan
            förföljelse och förtryck, så även under rådande omständigheter
            i världen. En sådan politik kräver dock att de personer som, efter
            en rättssäker prövning, inte bedömts ha behov av skydd lämnar
            landet.
          </note>
          <note>
            Polisen samverkar i dag med både Migrationsverket och Kriminalvården
            i ärenden om verkställighet av av- och utvisningsbeslut. Detta
            samarbete har förbättrats de senaste åren. De har gemensamt bedrivit
            ett projekt för ökad rättssäkerhet och effektivitet i verkställighetsarbetet
            som bland annat lett till standardiserade arbetsmetoder för ett
            effektivare ärendeflöde och ett smartare utnyttjande av befintliga
            resurser. Dessa arbetsmetoder har nu integrerats i polisens ordinarie
            verksamhet. Myndigheterna har även infört en samverkansmodell
            kring återvändande och verkställighet som ska tillämpas på lokal,
            regional och nationell nivå. Modellen omfattar ett system för
            hur förbättringsförslag ska hanteras för att arbetet med ständiga
            förbättringar ska fungera så bra som möjligt.
          </note>
          <note>
            Polisen har därutöver vidtagit en rad åtgärder för att effektivisera
            arbetet på området. En viktig sådan åtgärd är inrättandet av en
            permanent funktion för ambassadsamordning på Rikskriminalpolisen.
            Denna funk ­ tion har som uppgift att samordna polisens kontakter
            med ambassader i verkställighetsärenden, vilket har bidragit till
            ökad effektivitet och höjd kvalitet i handläggningen.
          </note>
          <note>
            En av avsikterna med omorganiseringen av polisorganisationen,
            som ska genomföras den 1 januari 2015, är att skapa förutsättningar
            för en mer effektiv ledning, styrning och uppföljning. Med en
            sammanhållen polis finns goda förutsättningar att uppnå större
            enhetlighet där det finns behov av detta. Jag vet att det redan
            har inletts ett arbete på Rikskriminalpolisen med att följa upp
            att linjeverksamheten tillgodogjort sig arbetsmetoderna och erfarenheterna
            från det nämnda förbättringsprojektet och att avsikten är att
            arbetssättet fortsatt ska utvecklas. I den nya polisorganisationen
            ska även processansvaret för arbetet med verkställighet av av-
            och utvisningsbeslut ligga på central nivå, vilket i sig skapar
            förbättrade förutsättningar för en rättssäker, enhetlig och effektiv
            hantering av ärendena.
          </note>
          <note>
            Förbättringsarbetet inom detta område behöver dock fortsätta,
            och vi följer noga den utvecklingen.
          </note>
          <note type="speaker">
            Anf. 83 MIKAEL CEDERBRATT (M):
          </note>
          <note>
            Herr talman! Jag tackar för svaret. Jag vill börja med att lite
            grann beskriva skälet till att jag ställde den här interpellationen.
          </note>
          <note>
            Vi får in 2 000 asylsökande per vecka, och det har vi fått sedan
            midsommarhelgen ungefär. Vi har en prognos för nästa år i ett
            spann mellan 80 000 till 105 000. I skenet av detta hårda tryck
            är det oerhört väsentligt att de samverkande myndigheterna – Migrationsverket,
            Kriminalvården och polisen – fungerar.
          </note>
          <note>
            Vi har sedan ett antal år tillbaka en ny rättsordning som i princip
            påminner om ett normalt domstolsförfarande. Man har gjort utvärderingar
            av den, och den har bedömts vara rättssäker.
          </note>
          <note>
            Man får en trovärdighet i systemet som naturligtvis är viktigt
            för den enskilde, men det är också viktigt för hur de som får
            ett ja, ett bifall, uppfattas i samhället. Det här är alltså människor
            som har genomgått en prövning. Den är så odiskutabel. Det är klart
            att de behöver skydd. Det måste alltså vara skillnad på ett ja
            och ett nej.
          </note>
          <note>
            Jag har fått ett antal svar här om hur polisen förbättrar sin
            samverkan med ett förbättrat samarbete, standardiserade arbetsmetoder,
            samverkansmodeller, en rad åtgärder som vidtagits och sedan omorganisationen.
            Men hur ser det då ut?
          </note>
          <note>
            I år, herr talman, har hittills 7 000 ärenden överlämnats till
            polisen. 50 procent av dem lär vara i kategori 1, och det är de
            som är identifierade. Man har då möjlighet att verkställa utvisning,
            för en svårighet är att man måste ha ett land att kunna utvisa
            dem till. Men kategori 1 har minskat jämfört med föregående år
            med 17 procent, samtidigt som vi framgent ser ökningen av antalet
            asylsökande. Därför är det viktigt att inte bara beskriva vad
            som är gjort utan att lyfta blicken och se framåt.
          </note>
          <note>
            Min första fråga till statsrådet är: Hur tänker statsrådet göra
            för att vända utvecklingen med minus 17 procent?
          </note>
          <note type="speaker">
            Anf. 84 Statsrådet ANDERS YGEMAN (S):
          </note>
          <note>
            Herr talman! Det är sant, som interpellanten säger, att vi under
            alliansregeringen hade en fallande kvot när det gällde möjligheten
            att verkställa avvisningar. Det är naturligtvis allvarligt.
          </note>
          <note>
            Jag och interpellanten är överens om att om man inte har asylskäl
            ska man återvända. Det är hela grunden för asyl. Finns inte den
            grunden vid prövningen om återvändande finns det heller inte en
            rättssäker asylprocess. Då hotas hela grunden för det system vi
            har. Där är vi överens. Men huvudskälet till denna ökning är inte
            myndigheternas arbete. Det tror jag inte går att belasta den avgående
            alliansreg eringen med, utan huvudskälet är att avvisningarna
            har blivit mycket mer komplicerade. Det har blivit en högre grad
            av protester, högre grad av sjukdomstillstånd och högre grad av
            problem med att identifiera dem som ska avvisas, även om det inte
            gäller för gruppen i kategori 1 som interpellanten nämnde.
          </note>
          <note>
            När det gäller vad som görs framåt för att ytterligare effektivisera
            myndigheternas samlade arbete ska Migrationsverket i samverkan
            med polisen, Kriminalvården och andra berörda myndigheter genomföra
            en systemanalys av hela asylprocessen. Syftet är bland annat att
            identifiera vad som kan göras för att ytterligare effektivisera
            myndigheternas samlade arbete från ansökan till bosättning eller
            återvändande. När detta arbete har redovisats, i början av 2015,
            får vi analysera resultatet av det och se om det föranleder ytterligare
            åtgärder från regeringens sida.
          </note>
          <note type="speaker">
            Anf. 85 MIKAEL CEDERBRATT (M):
          </note>
          <note>
            Herr talman! Det var mycket riktigt så som statsrådet sa att
            jag nämnde att 50 procent av dessa var förhållandevis lättutvisade.
            I skenet av det kan man ställa sig frågan varför man har minskat
            med 17 procent. Det har med trovärdigheten i systemet att göra.
          </note>
          <note>
            Trovärdigheten i systemet är givetvis viktig, men det finns också
            en ekonomisk aspekt på detta. Många av dem som inte utvisas är
            naturligtvis kvar i Migrationsverkets mottagningssystem. Det visar
            sig att många av de platser man får upphandla på grund av att
            man inte har fått ut dem som regelmässigt inte borde vara i mottagningssystemet
            är fyra gånger dyrare. Det är alltså en ekonomisk fråga också.
          </note>
          <note>
            Låt oss titta på styrningen av polisen. I regelbrevet för 2014
            ser man skrivningen ”påtagligt öka antalet verkställda beslut
            i Migrationsverkets mottagningssystem”. Det finns alltså ett tydligt
            mandat, och man pekar med hela handen. Ändå har vi minus 17 procent.
          </note>
          <note>
            Det står också att RPS ska redovisa och kommentera karaktären
            på ett antal inkomna ärenden. En delredovisning skulle varit inne
            senast den 2 oktober, tror jag. Vad säger den, om statsrådet vet?
          </note>
          <note>
            En annan sak av principiell art är viktig. Utlänningsärenden
            är lite annorlunda när det gäller relationen mellan polisen och
            andra myndigheter. I många fall är polisen handräckande myndighet.
            Det gäller i samband med LVU, kronofogden, Skattemyndigheten och
            psykiatrin. Den grundansvariga myndigheten har hela tiden huvudansvaret
            för ärendet, men när man misstänker att våld kan behövas lämnar
            man över till den myndighet som har rätt att utöva våld.
          </note>
          <note>
            Så är det inte här, utan man överlämnar hela ärendet till polisen.
            Det innebär att ärendets karaktär utifrån ett ekonomiskt perspektiv
            hos polisen är att om man inte gör något så kostar det inget.
            Det finns alltså inga kostnader som ligger, utan de uppstår i
            Migrationsverket.
          </note>
          <note>
            Är statsrådet beredd att överväga möjligheten att polisen i relation
            till utlänningslagstiftningen ska ha ungefär samma roll som man
            har i relation till många andra?
          </note>
          <note>
            Jag förstår att statsrådet inte är särskilt förtjust i att pilla
            för mycket i regleringsbrevet, men ett konkret uppdrag i detta
            fall borde ändå vara rimligt.
          </note>
          <note type="speaker">
            Anf. 86 Statsrådet ANDERS YGEMAN (S):
          </note>
          <note>
            Herr talman! Det hör till sakens ironi att uppdraget i regleringsbrevet
            var att påtagligt öka avvisningarna, men resultatet blev att de
            minskade påtagligt. Nu står en moderat företrädare och vill avkräva
            ansvar för det av den nytillträdda regeringen. Det finns möjligtvis
            någon till i kammaren som man skul le kunna avkräva det ansvaret
            , men det är inte undertecknad.
          </note>
          <note>
            Formuleringen ledde inte till önskvärt resultat. Varför? Jo,
            för att den inte följdes av åtgärder. Det spelar ingen roll vad
            man skriver i ett regleringsbrev om inte verktygen, analysen och
            systemtänkandet finns där. Därför är det glädjande att från den
            1 september i år trädde nya föreskrifter och allmänna råd för
            polisens verksamhetsarbete i kraft. De nya föreskrifterna ska
            på ett mer heltäckande sätt reglera polisens arbete med verksamhet.
            Avsikten är att åstadkomma mer enhetlig ärendehantering i polismyndigheter
            avseende verksamhetsärenden.
          </note>
          <note>
            Det är också glädjande med den analys av dessa myndigheter som
            ska göras. Vi hoppas att den ska leda fram till ett effektivt
            och rättssäkert arbete med att avvisa dem som inte har rätt att
            vistas i landet.
          </note>
          <note>
            Låt mig komplicera bilden ytterligare. Jag tror inte att det
            egentligen råder någon grundläggande skillnad mellan den tidigare
            moderatledda regeringen och den nuvarande socialdemokratiskt ledda
            regeringen vad gäller vikten av en bra asylprocess och vikten
            av att avvisa dem som inte har rätt att vistas i landet. Men det
            har blivit svårare för polisen att genomföra avvisningar. Det
            är betydligt högre grad av protester, av sjukdomsfall och av olika
            sätt att försöka förhindra polisens arbete.
          </note>
          <note>
            Jag tror att det är en delförklaring till att den moderatledda
            regeringen kom så långt ifrån sitt mål i regleringsarbetet och
            avvisningarna påtagligt minskade, som interpellanten påpekade,
            i stället för att påtagligt öka.
          </note>
          <note type="speaker">
            Anf. 87 MIKAEL CEDERBRATT (M):
          </note>
          <note>
            Herr talman! Jag för denna diskussion ur ett framtidsperspektiv,
            för jag ser hur trycket ökar. Jag ser också behovet av att öka
            effektiviteten hos polisen i detta fall, och jag kan inte riktigt
            skönja någon strategi hos statsrådet för detta.
          </note>
          <note>
            Man ska vara medveten om att denna typ av ärenden är mycket svåra
            och påfrestande för de enskilda, vilket innebär att de egentligen
            aldrig har varit prioriterade inom polisen. Polisen vill fånga
            bovar. Det är den polisiära själen. Detta vet jag mycket väl eftersom
            jag den 7 januari 1976 började min karriär på Polishögskolan i
            Sörentorp och nu är ledig från min kommissarietjänst. Jag vet
            att detta inte är något polisiärt drömjobb. Därför måste man vara
            tydlig i uppdraget.
          </note>
          <note>
            Jag känner ungefär samma oro som min riksdagskollega Anti Avsan
            som talade om den stora omorganisationen och risken för att man
            tappar fart.
          </note>
          <note>
            Lite kuriosa är att om statsrådet i början av 1980-talet varit
            ute och gått på Stockholms gator kunde han mycket väl ha stött
            på radiobil 132 med polisassistent Anti Avsan och herr Cederbratt.
            Vi har alltså känt varandra en stund , den mannen och jag.
          </note>
          <note>
            Jag har fått ett svar. Jag tycker att det finns brister i svaret.
            På min fråga om samverkan blev svaret ”samverkansmodell”. På min
            fråga om åtgärder för att effektivisera blir svaret ”en rad åtgärder”.
            På min fråga om att förändra eller utöka polisens uppdrag blir
            svaret ”omorganisation”.
          </note>
          <note>
            Detta gör mig orolig. Vi måste bli bättre för att behålla trovärdigheten
            i asyl- och mottagningssystemet och för att ha en bra hantering
            av ekonomin.
          </note>
          <note type="speaker">
            Anf. 88 Statsrådet ANDERS YGEMAN (S):
          </note>
          <note>
            Herr talman! Jag får vara glad för att jag inte blev föremål
            för radiobil 132:s omsorg när jag gick på gatorna i Stockholm
            på 1980-talet. Det hade definitivt förhindrat mig från att stå
            här i talarstolen med interpellanten.
          </note>
          <note>
            I debatten låter det kanske som att vi är mindre överens än vi
            är. I mitt avslutande inlägg vill jag passa på att tacka interpellanten
            Mikael Cederbratt för en bra debatt. Han lyfter upp viktiga frågeställningar
            för framtiden.
          </note>
          <note>
            Vi har inte haft en sådan här förändring av asylärenden sedan
            andra världskriget. Det innebär självklart stora påfrestningar
            på Migrationsverket, på vårt mottagande och på vår möjlighet att
            stå upp för en human och rättssäker asylprocess. Ska vi klara
            det måste återvändandet av dem som inte får asyl och alltså inte
            har rätt att vistas i landet fungera bra.
          </note>
          <note>
            Jag hoppas att vi kan fortsätta diskussionen om vilka åtgärder
            som är bäst för att klara det. Jag har föreslagit några, och interpellanten
            har föreslagit andra. Jag har egentligen bara avvisat tron på
            att man genom regleringsbrev påtagligt kan öka ärendehanteringen.
            Det måste vara betydligt mer målmedvetet gnetande i vardagen för
            att få fart på denna verksamhet, tror jag.
          </note>
          <note>
            Jag tackar åter för debatten och hoppas att vi kan föra den fler
            gånger från riksdagens talarstol.
          </note>
          <note>
            Överläggningen var härmed avslutad.
          </note>
          <note>
            § 14 Svar på interpellation 2014/15:130 om ny statlig upphandlingsmyndighet
          </note>
          <note type="speaker">
            Anf. 89 Statsrådet ARDALAN SHEKARABI (S):
          </note>
          <note>
            Herr talman! Per Åsling har frågat mig varför jag och regeringen
            har valt att lokalisera ännu en myndighet till huvudstaden utan
            att väga in de fördelar som en lokalisering på annan ort skulle
            ge ur såväl ett kostnadsmässigt och ett verksamhetsmässigt som
            ett tillväxtpolitiskt perspektiv.
          </note>
          <note>
            Regeringen har i budgetpropositionen för 2015 (utgiftsområde
            2, Samhällsekonomi och finansförvaltning) bland annat uttalat
            att utgångspunkten för nya myndigheter är att de i första hand
            bör lokaliseras utanför Stockholms län.
          </note>
          <note>
            Alla beslut om hur förvaltningen ska organiseras vägleds av att
            förvaltningens organisation ska vara tydlig, ändamålsenlig och
            kostnadseffektiv. Myndigheterna ska ges goda förutsättningar att
            bedriva sin verksamhet på ett effektivt och rättssäkert sätt.
            För att uppnå detta kan myndighetsstrukturen behöva förändras.
            Det kan ske genom att befintliga verksamheter ombildas.
          </note>
          <note>
            När en myndighet bildas genom överföring eller sammanslagning
            av uppgifter från andra myndigheter måste regeringen, vid beslut
            om var myndigheten ska lokaliseras, naturligtvis ta hänsyn till
            befintliga verksamheter. Det handlar bland annat om att ta till
            vara den befintliga personalens kompetens och erfarenhet så att
            myndighetens kompetensförsörjning inte äventyras.
          </note>
          <note>
            Upphandlingsstödet inordnades i Konkurrensverket under 2014.
            Regeringen anser dock att det finns flera fördelar med att separera
            upphandlingsstödet från tillsynsverksamheten och bilda en ny fristående
            myndighet för upphandlingsstöd.
          </note>
          <note>
            Regeringens målsättning är att förändringen ska ske med minsta
            möjliga återverkningar på verksamheten. Vid organisationsförändringar
            finns det ett arbetsrättsligt regelverk som reglerar hur anställningarna
            hanteras. Bestämmelserna i 6 b LAS ska i det sammanhanget beaktas.
            I syfte att säkerställa den kompetens som byggts upp i den nuvarande
            organisationen ska myndigheten vara lokaliserad i Stockholm.
          </note>
          <note>
            Genom att lokalisera den nya myndigheten till Stockholm skapar
            regeringen således förutsättningar för myndigheten att bedriva
            sin verksamhet på ett effektivt och rättssäkert sätt.
          </note>
          <note type="speaker">
            Anf. 90 PER ÅSLING (C):
          </note>
          <note>
            Herr talman! Jag tackar statsrådet för svaret.
          </note>
          <note>
            Riksdagen har vid ett flertal tillfällen under många år uttalat
            vikten av statliga myndigheters närvaro i olika delar av landet.
            Att den statliga närvaron har en stor betydelse för arbetsmarknaden
            liksom för regioners utveckling och tillväxt har stöd i både forskning
            och praktisk erfarenhet. Dessutom är detta positivt för den statliga
            verksamheten.
          </note>
          <note>
            Erfarenheter från hela landets vardagsliv ger en mer kompetent,
            vidsynt och accepterad statlig förvaltning som kan utföra sin
            centrala uppgift att väga olika perspektiv mot varandra på ett
            bättre sätt.
          </note>
          <note>
            Trots den starka uppslutning som under decennier funnits här
            i riksdagen bakom dessa utgångspunkter, där riksdagen uttalat
            att nybildade myndigheter i första hand ska lokaliseras utanför
            huvudstadsområdet, har detta gett väldigt små uttryck i praktisk
            handling. De allra flesta myndigheter har med både socialdemokratiska
            och borgerliga regeringars goda minne förlagt sin verksamhet till
            Storstockholmsregionen.
          </note>
          <note>
            Antalet statliga myndigheter är fortsatt starkt snedfördelat
            runt om i landet. Andra staden Göteborg har i dagsläget bara en
            handfull myndigheter.
          </note>
          <note>
            Låt mig konstatera att det är viktigt att den statliga lokaliseringspolitiken
            betraktas med tillväxtpolitiska utgångspunkter snarare än att
            statliga jobb ska ses som en kompensation.
          </note>
          <note>
            Med det sagt vill jag nämna min egen residensstad Östersund som
            ett exempel där en stor del av de lokaliserade myndigheterna efter
            en garnisonsnedläggning klart har bidragit till regional utveckling,
            till att den offentliga verksamheten har stärkts med god kompetensförsörjning
            och till att myndighetschefer har fattat beslut som innebär att
            betydligt fler jobb än vad det dåvarande regeringsbeslutet innebar
            har förlagts till just Östersund.
          </note>
          <note>
            Nu senast har vi sett en positiv utveckling när det gäller Statens
            servicecenter, vilket är mycket glädjande. Liknande effekter kan
            uppvisas på andra platser där staten medverkat till att flytta
            uppgifter.
          </note>
          <note>
            Låt mig konstatera, herr talman, att en modern lokaliseringspolitik
            ska verka för att statliga myndigheter, funktioner och verksamheter
            placeras med hela landet som utgångspunkt, gärna i mindre orter.
            Nya myndigheter bör regelmässigt placeras utanför Stockholmsområdet.
          </note>
          <note>
            Med den utgångspunkten är det klart att jag beklagar regeringens
            beslut att förlägga upphandlingsmyndigheten till Stockholm. Jag
            vill be statsrådet att förtydliga motiven.
          </note>
          <note>
            Jag upprepar det jag sa i min interpellation: Varför väljer regeringen
            att lokalisera myndigheten till Stockholm utan att väga in de
            fördelar som en lokalisering på annan ort skulle kunna ge ur såväl
            ett kostnads- och verksamhetsmässigt som ett tillväxtmässigt perspektiv?
          </note>
          <note type="speaker">
            Anf. 91 MONICA GREEN (S):
          </note>
          <note>
            Herr talman! Jag hälsar statsrådet Ardalan Shekarabi välkommen.
            Det ska bli trevligt att ha statsrådet som svarar på interpellationer
            här i kammaren.
          </note>
          <note>
            Jag vill passa på att framföra en hälsning från många som är
            intresserade av upphandlingsfrågor. Det intresset växer väldigt
            i hela Sverige, inte minst – tror jag – för att statsrådet har
            ett så stort engagemang i frågan. Många vill vara med , och de
            känner att de kan påverka mycket mer än vad de trodde innan. Det
            går att ställa helt andra krav än vad man tidigare tänkt. Vi välkomnar
            det, liksom den nya lagstiftning som nu ska jobbas fram.
          </note>
          <note>
            Jag vill dessutom passa på att berätta en annan sak, nämligen
            att jag har träffat på personer som blev väldigt glada när regeringsförklaringen
            lästes upp och det blev klart att upphandlingsdelarna skulle lyftas
            ut ur Konkurrensverket. De tycker att det var det bästa statsrådet
            kunde göra. Med en bra rivstart visas att upphandlingsfrågorna
            är så viktiga att det behöver vara en särskild myndighet och att
            kompetensen behövs, eftersom detta växer nu.
          </note>
          <note>
            Jag träffade Upphandlingsdialog från Dalarna i veckan, och de
            sa att de jublade över beskedet. Det tycker jag är bra, och jag
            ville framföra det till statsrådet.
          </note>
          <note>
            Jag välkomnar debatten om lokalisering. Jag är glad över att
            Centerpartiet är lite självkritiskt och att Per Åsling ganska
            tydligt skriver att vi inte ska gå i gamla hjulspår. Då läser
            jag förstås in att den borgerliga regeringen inte var särskilt
            duktig på att decentralisera eller lokalisera ute i landet.
          </note>
          <note>
            Vi vet att urbaniseringen ökade lavinartat under den borgerliga
            regeringens tid. Vi får dra lärdom av det och se hur vi fortsättningsvis
            ska kunna vara med och både vända urbaniseringen och hjälpa till
            från statens sida när nya myndigheter tillsätts.
          </note>
          <note>
            I övrigt har jag ingenting att tillägga.
          </note>
          <note type="speaker">
            Anf. 92 Statsrådet ARDALAN SHEKARABI (S):
          </note>
          <note>
            Herr talman! Jag tackar för synpunkterna från båda interpellanterna.
          </note>
          <note>
            Jag tror att vi alla tre är överens om att vi måste jobba med
            att hela Sverige ska växa. Vi har Europas högsta urbaniseringstakt.
            Det innebär stora utmaningar för politiken och samhället, och
            staten måste ta ansvar för att skapa förutsättningar för tillväxt
            och ekonomisk och social utveck ­ ling i hela landet. Då är aspekter
            som utlokalisering en del av arbetet. Vi tar väldigt allvarligt
            på och kommer att jobba med det.
          </note>
          <note>
            Men det är viktigt att vi använder den offentliga marknaden som
            ett instrument för att få tillväxt och ekonomisk utveckling i
            hela landet. Offentliga upphandlingar kan användas som ett verktyg
            för strategisk samverkan mellan den offentliga och den privata
            sektorn.
          </note>
          <note>
            Vi har en stolt tradition kring detta. Backar vi till 1900-talet
            ser vi många goda exempel där staten, kommunerna och landstingen
            jobbade till ­ sammans med den privata sektorn och skapade förutsättningar
            för utveck ­ ling och innovationer.
          </note>
          <note>
            Det är vikt igt att vi fortsätter med detta – viktigt att vi
            använder de 600 miljarder som man upphandlar för årligen i Sverige
            för att se till att staten, kommunerna och landstingen har en
            strategisk samverkan med näringslivet också ute i landet. Vi ska
            åtminstone inte missgynna de små och medelstora aktörer som finns
            i vårt land och som vill delta i de offentliga kontrakten. Vi
            ska se till att inte missgynna de små och medelstora aktörer som
            finns inom jordbruket och livsmedelsproduktionen. De är viktiga
            delar i vårt samhälle och vår ekonomi.
          </note>
          <note>
            Då är det viktigt att offentliga upphandlingar genom förs på
            ett professionellt sätt och att offentliga upphandlingar genomförs
            på ett sätt som inte exkluderar små och medelstora aktörer. Då
            är upphandlingsstödet viktigt.
          </note>
          <note>
            Den förra regeringen valde att samla upphandlingsstödet i Konkurrensverket.
            Det innebar att anställningar för människor flyttade från bland
            annat Kammarkollegiet och Miljöstyrningsrådet till Konkurrensverket.
            Dessutom har Konkurrensverket nyanställt många människor som arbetar
            med upphandlingsstöd. Poängen är att de människorna ska ge stöd
            till bland annat kommunerna och landstingen, så att de genomför
            bättre offentliga upphandlingar, och ta fram riktlinjer och stöd,
            så att vi kan använda det här verktyget för att få bättre tillväxt
            och utveckling i hela vårt land.
          </note>
          <note>
            Vi menar då att det vore fel att skapa en svår situation för
            dem som arbetar i Konkurrensverket i dag med upphandlingsstödet.
            Om de precis har börjat sitt arbete i Konkurrensverket och gör
            ett väldigt bra jobb – många kompetenta, intresserade och engagerade
            tjänstemän – ger vi dem bättre förutsättningar om den nya myndighet
            som tar hand om upphandlingsstödet är lokaliserat till Stockholm.
          </note>
          <note>
            De har precis flyttat in till Konkurrensverket, och det skulle
            bli en ännu en förändring. Då är det bättre att säkerställa att
            den kompetens som finns på Konkurrensverket i dag kan fortsätta
            i den nya, fristående upphandlingsstödsmyndigheten, så att det
            därmed blir ett bättre stöd och en bättre samverkan med kommunsektorn.
            Det kan leda till betydligt större samverkan mellan kommunerna
            och den privata sektorn, och det är precis vad vi behöver för
            att få fart på tillväxten och den ekonomiska utvecklingen i hela
            vårt land.
          </note>
          <note type="speaker">
            Anf. 93 PER ÅSLING (C):
          </note>
          <note>
            Herr talman! Tack, statsrådet! Det är bra utgångspunkter att
            se hela landet och se behovet av tillvä xt och utveckling i hela
            landet och nyttja den offentliga sektorns stora upphandlingskraft
            i form av de 600 miljarder som årligen handlas upp.
          </note>
          <note>
            Men det riskerar att bli tomma ord om resonemanget bakom regeringens
            ställningstagande och beslut bygger på att verksamheter inte ska
            kunna lokaliseras utan för Stockholm. Att fortsätta ra da upp
            frågor på det sättet gör att verksamheten liksom andra verksamheter
            riskerar att ständigt bli kvar i Stockholm, oavsett om vi pratar
            om ny eller befintlig verksamhet.
          </note>
          <note>
            Det får inte vara så att verksamhet lokaliseras till Stockholm
            därför att det är lättast. Man faller lätt in i ett tankemönster
            som tidigare. Det gäller politiska beslutsfattare och ansvariga
            för myndigheters lokalisering, men det gäller också myndighetschefer.
          </note>
          <note>
            Det är värdefullt att regeringen i budgetpropositionen uttalar
            att utgångspunkten ska vara att myndigheter i första hand ska
            lokaliseras utanför Stockholm. Nu hade man första chansen, men
            den tog man inte.
          </note>
          <note>
            Det är också bra att statsrådet i svaret konstaterar att myndigheter
            ska ha goda förutsättningar att bedriva sin verksamhet på ett
            effektivt och rättssäkert sätt. Vi har samma uppfattning på den
            punkten. Men det får inte vara liktydigt med att verksamheten
            måste befinna sig i Stockholm.
          </note>
          <note>
            Jag tycker också att det är bra att statsrådet i svaret lyfter
            fram behovet av bra kompetensförsörjning och att verksamheter
            kan behöva omlokaliseras. Men när det gäller kompetensförsörjningen
            får det inte vara liktydigt med att verksamheten ska förläggas
            till Stockholm.
          </note>
          <note>
            Vi vet hur det har varit när myndigheter på grund av regeringsbeslut
            har fått i uppdrag att flytta. Jag vill återgå till det exempel
            som jag tog upp i mitt förra anförande. Det var ett rabalder om
            Folkhälsoinstitutet – verksamheten skulle inte kunna bedrivas
            om den flyttade till Östersund och Jämtland. Den myndighetschef
            som uttalade de orden, när regeringsbeslutet fattades, bad sedan
            om ursäkt och kunde konstatera att förutsättningarna för att bedriva
            Folkhälsoinstitutets verksamhet var goda i Jämtland.
          </note>
          <note>
            Jag kan också dra mig till minnes att när den dåvarande regeringen
            för cirka ett år sedan fattade beslut om att Diskrimineringsombudsmannen
            skulle titta på möjligheterna att flytta till Tensta eller Rinkeby
            var det likadant där: Några kilometer i Stockholm sa man var omöjligt
            – verksamheten skulle inte kunna få rätt kompetensförsörjning.
          </note>
          <note>
            Med de här exemplen vill jag bara säga: Det är så lätt att hamna
            i gamla hjulspår och fastna i samma argument som tidigare.
          </note>
          <note>
            Statsrådet! Tänk om, tänk Östersund! Ändra upphandlingsmyndighetens
            lokalisering till Östersund!
          </note>
          <note type="speaker">
            Anf. 94 MONICA GREEN (S):
          </note>
          <note>
            Herr talman! Så trevligt att det är så många intresserade ungdomar
            på läktaren! Det är härligt med ungdomar som är intresserade av
            politik och Sveriges riksdag.
          </note>
          <note>
            Nu diskuterar vi upphandlingsfrågor och hur man i kommuner och
            landsting ska kunna påverka så att vi ser till att kommuner och
            landsting kan köpa in mer ekologisk mat, mer närodlad mat och
            så vidare till våra äldre, våra barn och våra skolor.
          </note>
          <note>
            Den kompetens som har lyfts ut från Konkurrensverket har nyligen
            lyfts ut – de t gjorde s under våren 2014. Jag kan alltså förstå
            att det just i det här fallet kan bli svårt att bara tre månader
            efteråt säga: Nu ska ni flytta till Skövde. Jag kan ju tänka mig
            att man lokaliserar myndigheter även till Skövde och inte bara
            till Östersund, som Per Åsling pratar om. Det kan ju lika gärna
            handla om Skövde.
          </note>
          <note>
            Jag kan förstå att man inte kan göra så, och nu vill vi inte
            tappa tid och flytta, för det är dyrbar tid när vi ska komma i
            gång med ett mycket viktigt arbete.
          </note>
          <note>
            Jag vill avsluta med att säga, eftersom det är mitt sista inlägg,
            att det ska bli intressant att följa upphandlingsfrågorna och
            hur vi ska sätta fart på detta. Dessutom vill jag hälsa statsrådet
            välkommen till Skövde. Jag tror att det finns mycket att titta
            på där, och det kan vara intressant att utveckla detta när vi
            ska diskutera frågorna om upphandling för kommuner och landsting.
          </note>
          <note type="speaker">
            Anf. 95 BÖRJE VESTLUND (S):
          </note>
          <note>
            Herr talman! Inte heller jag kunde låta bli att gå upp i den
            här frågan, som brukar engagera riksdagen mycket. Man kan väl
            säga: Varje opposi ­ tion tycker att detta är en viktig fråga.
            Man tycker dock inte att den är lika viktig när man kommer i regeringsställning.
            Det tror jag att vi kan ena oss om här i kammaren.
          </note>
          <note>
            Det är ett antal nya myndigheter som har kommit till under de
            åtta borgerliga åren. Det är klart att några naturligt har kunnat
            förläggas utanför Stockholm. Havs- och vattenmyndigheten är ett
            exempel på detta. Det kanske inte hade varit så smart att lägga
            den myndigheten mitt inne i Stockholm. Den skulle ju hantera havet,
            och det kanske inte finns så mycket hav i innerstaden i Stockholm,
            även om vattnet här mynnar ut i ett hav. Det finns alltså en naturlig
            förklaring till det.
          </note>
          <note>
            Efter att exempelvis Socialstyrelsen delades upp i två delar
            kan man ställa frågan: Var ligger de olika delarna nu? Båda ligger
            kvar i samma lokaler vid Rålambshov. Varför gör de det? Ställde
            Centerpartiet krav på att de skulle flyttas utanför Stockholm?
          </note>
          <note>
            Sedan kan jag säga att Östersund i alla fall har myndigheter.
            Det måste Per Åsling erkänna. Men hela Kalmar län har inte en
            enda statlig myndighet. Därför kanske det är deras tur den här
            gången, om vi skulle vara lite rättvisa i dessa sammanhang.
          </note>
          <note>
            Jag tror helt enkelt att den här frågan alltid har funnits på
            riksdagens dagordning och att vi alltid kommer att få diskutera
            den.
          </note>
          <note>
            Som stockholmare ska jag säga en sak. En gång i tiden var ambitionen
            av många olika skäl att allting inte skulle ligga i Stockholms
            innerstad. När man tog det beslutet var det väl mest för att det
            inte fanns så mycket plats. Men med tiden har myndigheterna flyttat
            in till innerstaden igen. Många myndigheter som låg utspridda
            i till exempel Solna, Vällingby och på många andra håll är i dag
            inflyttade till Stockholms innerstad. Alla vi som har varit på
            Vattenfall vet att de hade flera kvarter i Råcksta. I dag är det
            borta helt och hållet, och Vattenfalls huvudkontor ligger vid
            Stureplan.
          </note>
          <note>
            Jag tycker att detta är en oroande utveckling, det vill säga
            när myndigheterna fattar dessa beslut själva.
          </note>
          <note>
            När vi tog upp de här frågorna med den förra regeringen sade
            man att myndigheterna själva också måste ha rätt att besluta om
            var de ska vara utifrån det behov som de har. Jag tror att vi
            kan vara helt eniga om att alla myndigheter som finns någon annanstans
            i landet måste ha åtminstone några kontorsrum i huvudstaden för
            att kunna hantera till exempel kontakter med regeringen och andra.
            Det tror jag att vi kan vara helt överens om.
          </note>
          <note>
            Men det som är komplicerat i denna fråga är var detta ska ligga
            och vem som ska bestämma. Ska Sveriges riksdag bestämma det, eller
            ska man göra det i samband med att man har etablerat denna myndighet?
            Det är det som är den stora frågan.
          </note>
          <note type="speaker">
            Anf. 96 Statsrådet ARDALAN SHEKARABI (S):
          </note>
          <note>
            Herr talman! Jag tror att det finns en bred enighet om dessa
            frågor i Sveriges riksdag, och jag tror att vi har goda förutsättningar
            att ha ett samarbete mellan regeringen och Centerpartiet i denna
            typ av frågor eftersom detta är ett bredare perspektiv.
          </note>
          <note>
            Myndigheterna är en aspekt, och när det gäller dem har vi varit
            tydliga med att de ska vara lokaliserade utanför Stockholms län
            om förutsättningarna finns. Det är så att säga huvudregeln, och
            det kommer vi att arbeta med. Detta är ett viktigt perspektiv
            för regeringen. Vi arbetar med detta redan nu.
          </note>
          <note>
            Statens servicecenter, som är en myndighet som finns lokaliserad
            bland annat i Gävle och Östersund, kommer att få ett större ansvarsområde.
            Verksamheten där kommer att byggas ut. Det innebär fler arbetsplatser
            i bland annat Östersund och Gävle. Detta är en utveckling som
            regeringen tror på.
          </note>
          <note>
            Men när det gäller upphandlingsstödet för jag dagligen samtal
            med kommunpolitiker, inte minst centerpartistiska kommun- och
            landstingspolitiker, som efterlyser ett starkare upphandlingsstöd
            och en upphandlingsmyndighet som tydligare kan ta fram riktlinjer
            och rekommendationer, så att vi kan använda upphandlingar strategiskt
            bland annat genom att inte missgynna små och medelstora företag.
            Om detta underlag och detta stöd inte finns kan vi inte använda
            offentliga upphandlingar som ett strategiskt verktyg för att få
            tillväxt i hela landet.
          </note>
          <note>
            Den förra regeringen har nyligen omorganiserat upphandlingsstödet,
            och människor har flyttat in från olika myndigheter till en ny
            myndighet som har fått ta över ansvaret. Dessutom har nyanställningar
            gjorts.
          </note>
          <note>
            Nu ska vi återigen omorganisera eftersom vi inte tror på den
            modell som i dag finns i Konkurrensverket, där samma myndighet
            har hand om tillsyn och frågor om upphandlingsstöd. Då måste man
            bedöma denna fråga utifrån bakgrunden att vi vill behålla denna
            kompetens och utveckla upphandlingsstödet. Det är också en skyldighet
            som vi har gentemot de kommun- och landstingspolitiker som efterlyser
            detta stöd.
          </note>
          <note>
            Här måste vi göra bedömningen att det ändå är mer ändamålsenligt
            att den här verksamheten fortsätter att bedrivas i Stockholm,
            så att människor med denna kompetens som precis har flyttat in
            i Konkurrensverket kan fortsätta sitt arbete och erbjuda bland
            andra kommuner och landsting upphandlingsstöd.
          </note>
          <note>
            Men vi ska jobba med dessa frågor. Regeringens ambition är, som
            sagt, att nya myndigheter som huvudregel ska vara lokaliserade
            utanför Stockholms län.
          </note>
          <note>
            Det är viktigt att säga att av de ca 244 förvaltningsmyndigheter
            som vi i dagsläget har i Sverige är närmare 100 lokaliserade på
            annan ort än Stockholm. Vi har alltså redan en utlokalisering
            av myndigheter. Det är rätt. Som Per Åsling var inne på är det
            bra för effektiviteten och verksamhetsutvecklingen i våra myndigheter.
            Det är viktigt som en metod för att utveckla den statliga förvaltningen
            att ha en utspridning och en mångfald av olika geografiska orter
            när det gäller lokalisering av myndigheter. Det ställer sig regeringen
            bakom.
          </note>
          <note>
            Jag ser fram emot ett närmare samarbete mellan regeringen och
            bland annat Centerpartiet i denna typ av frågor. Jag tror att
            vi kan hitta en hel del konkreta frågor som vi kan samlas kring
            och samarbeta om.
          </note>
          <note type="speaker">
            Anf. 97 PER ÅSLING (C):
          </note>
          <note>
            Herr talman! Egentligen är det tillväxtfrågor som vi diskuterar.
            Det var min utgångspunkt när jag lyfte fram frågan om var myndigheter
            ska lokaliseras.
          </note>
          <note>
            Det är viktigt att slå fast att grunden för tillväxt och utveckling
            i hela landet och i alla regioner är företag som startar upp,
            som anställer och som växer. Företagen är grunden för sysselsättning
            och därmed skatteintäkter.
          </note>
          <note>
            Men den offentliga verksamhetens lokalisering kan underlätta
            för att det skapas ett bättre näringslivsklimat och kan underlätta
            försörjningen av personal. Om det är fråga om omlokalisering och
            om att människor flyttar är det ofta två personer som ska ha ett
            jobb.
          </note>
          <note>
            Jag ser ett antal klusterbildningar runt om i landet som har
            uppstått när verksamheter har flyttat. Det är positivt, och min
            utgångspunkt är att klusterbildningar ska fortsätta att byggas
            upp.
          </note>
          <note>
            Det är också viktigt att man ser möjligheten att flytta delar
            av offentlig verksamhet runt om i landet som med fördel kan placeras
            på mindre orter. Detta säger jag utifrån ett samhällsekonomiskt
            perspektiv. Det är summan av våra regioners ekonomiska verksamhet
            och tillväxt som ger den samhällsekonomiska kaka som vi har att
            fördela i landet.
          </note>
          <note>
            Jag tackar statsrådet för svaret, och jag vill återigen uppmana
            honom att titta på Östersund. Statsrådet är hjärtligt välkommen
            att besöka länet och den fina verksamheten där.
          </note>
          <note type="speaker">
            Anf. 98 BÖRJE VESTLUND (S):
          </note>
          <note>
            Herr talman! Jag tror att alla riksdagsledamöter vid något tillfälle
            måste kräva att de får någon verksamhet till sin egen region.
            Jag tror att det ligger i sakens natur. Jag tror att vi ska vara
            glada att vi har den ordningen. När man kommer till kammaren är
            det ens skyldighet att man ser till att man gynnar sin egen region,
            annars hade man inte blivit vald. Så är det.
          </note>
          <note>
            Jag kan konstatera att vi är överens om mycket, men den här frågan
            diskuterades ju lika mycket under alliansregeringen när man lokaliserade
            myndigheter till Stockholm. Det var en ständigt pågående debatt,
            och den kommer nog alltid att pågå därför att vi aldrig kommer
            att bli överens. Vi sliter åt olika håll, och jag tror att det
            är naturligt. Men det är viktigt att man har den diskussionen
            hela tiden.
          </note>
          <note type="speaker">
            Anf. 99 Statsrådet ARDALAN SHEKARABI (S):
          </note>
          <note>
            Herr talman! Jag vill tacka Per Åsling för interpellationen,
            och jag vill också tacka de övriga som har deltagit i debatten.
            Detta är ett viktigt område och en del av ett större arbete med
            att utveckla den statliga förvaltningen i Sverige. Det gäller
            inte minst att få en bättre samverkan mellan staten och andra
            politiska nivåer, primärkommunerna, landstingen och regionerna.
          </note>
          <note>
            De offentliga samarbetsformerna behöver utvecklas, och det kommer
            regeringen att fortsätta att arbeta med. Vi har också en samsyn
            när det gäller målet om att nya myndigheter i första hand ska
            lokaliseras utanför Stockholms län. Just i den här specifika myndighetens
            fall fanns inte dessa förutsättningar, eftersom en omorganisering
            redan hade skett under 2014.
          </note>
          <note>
            Men vi kommer att arbeta ur dessa aspekter. För den här regeringen
            är arbetet med att hålla ihop vårt samhälle och skapa ekonomisk
            och social utveckling i hela landet en väldigt central del av
            politiken.
          </note>
          <note>
            Jag vet att Per Åsling har ett starkt engagemang i dessa frågor.
            Jag vet också att Centerpartiet har en tradition av att arbeta
            med de frågorna, och jag ser fram emot ett gott samarbete och
            en nära dialog om hur vi kan hålla ihop vårt samhälle, inte minst
            ur perspektivet offentliga upphandlingar och den statliga förvaltningen.
          </note>
          <note>
            Överläggningen var härmed avslutad.
          </note>
          <note>
            § 15 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 27 november
          </note>
          <note>
            2014/15:161 Insatser för att minska risken för fallolyckor bland
            äldre
          </note>
          <note>
            av Margareta B Kjellin (M)
          </note>
          <note>
            till statsrådet Åsa Regnér (S)
          </note>
          <note>
            2014/15:162 Statligt huvudansvar för skolan
          </note>
          <note>
            av Daniel Riazat (V)
          </note>
          <note>
            till utbildningsminister Gustav Fridolin (MP)
          </note>
          <note>
            2014/15:163 MU-avtalet
          </note>
          <note>
            av Cecilia Magnusson (M)
          </note>
          <note>
            till kultur- och demokratiminister Alice Bah Kuhnke (MP)
          </note>
          <note>
            2014/15:164 Reformering av Arbetsförmedlingen
          </note>
          <note>
            av Roger Haddad (FP)
          </note>
          <note>
            till arbetsmarknadsminister Ylva Johansson (S)
          </note>
          <note>
            2014/15:165 Regeringens prioriteringar för idrotten
          </note>
          <note>
            av Saila Quicklund (M)
          </note>
          <note>
            till statsrådet Gabriel Wikström (S)
          </note>
          <note>
            2014/15:166 Godstrafikens påverkan på Ystad
          </note>
          <note>
            av Tuve Skånberg (KD)
          </note>
          <note>
            till statsrådet Anna Johansson (S)
          </note>
          <note>
            2014/15:167 Vårdval
          </note>
          <note>
            av Per Åsling (C)
          </note>
          <note>
            till statsrådet Gabriel Wikström (S)
          </note>
          <note>
            § 16 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 27 november
          </note>
          <note>
            2014/15:107 Hjärtstartare på allmän plats
          </note>
          <note>
            av Phia Andersson (S)
          </note>
          <note>
            till försvarsminister Peter Hultqvist (S)
          </note>
          <note>
            2014/15:108 Utlämnande av personuppgifter till företag utanför
            Sverige
          </note>
          <note>
            av Mathias Sundin (FP)
          </note>
          <note>
            till justitie- och migrationsminister Morgan Johansson (S)
          </note>
          <note>
            2014/15:109 Skatteverkets kostnadsavdrag för musiker och sångare
          </note>
          <note>
            av Cecilia Magnusson (M)
          </note>
          <note>
            till finansminister Magdalena Andersson (S)
          </note>
          <note>
            2014/15:110 Oproportionerligt mottagande av migranter
          </note>
          <note>
            av Markus Wiechel (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2014/15:111 Förutsättningarna för Örestat
          </note>
          <note>
            av Boriana Åberg (M)
          </note>
          <note>
            till statsrådet Kristina Persson (S)
          </note>
          <note>
            2014/15:112 Utveckling av biodrivmedlets konkurrenskraft
          </note>
          <note>
            av Mikael Dahlqvist (S)
          </note>
          <note>
            till klimat- och miljöminister Åsa Romson (MP)
          </note>
          <note>
            § 17 Kammaren åtskildes kl. 14.02.
          </note>
          <note>
            Förhandlingarna leddes
          </note>
          <note>
            av förste vice talmannen från sammanträdets början till § 9 anf.
            38 (delvis),
          </note>
          <note>
            av tredje vice talmannen därefter till och med § 12 anf. 77 (delvis)
            och
          </note>
          <note>
            av förste vice talmannen därefter till sammanträdets slut.
          </note>
          <note>
            Vid protokollet
          </note>
          <note>
            ABIGAIL CHOATE
          </note>
          <note>
            /Eva-Lena Ekman
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Anmälan om ersättare
          </note>
          <note>
            § 3 Anmälan om fördröjda svar på interpellationer
          </note>
          <note>
            § 4 Anmälan om granskningsrapport
          </note>
          <note>
            § 5 Svar på interpellation 2014/15:133 om biståndspengar för
            asylmottagande
          </note>
          <note>
            Anf. 1 Statsrådet ISABELLA LÖVIN (MP)
          </note>
          <note>
            Anf. 2 MARKUS WIECHEL (SD)
          </note>
          <note>
            Anf. 3 Statsrådet ISABELLA LÖVIN (MP)
          </note>
          <note>
            Anf. 4 MARKUS WIECHEL (SD)
          </note>
          <note>
            Anf. 5 Statsrådet ISABELLA LÖVIN (MP)
          </note>
          <note>
            Anf. 6 MARKUS WIECHEL (SD)
          </note>
          <note>
            Anf. 7 Statsrådet ISABELLA LÖVIN (MP)
          </note>
          <note>
            § 6 Svar på interpellation 2014/15:45 om jämställda pensioner
            vid skilsmässa
          </note>
          <note>
            Anf. 8 Statsrådet ÅSA REGNÉR (S)
          </note>
          <note>
            Anf. 9 MARIA ARNHOLM (FP)
          </note>
          <note>
            Anf. 10 Statsrådet ÅSA REGNÉR (S)
          </note>
          <note>
            Anf. 11 MARIA ARNHOLM (FP)
          </note>
          <note>
            Anf. 12 Statsrådet ÅSA REGNÉR (S)
          </note>
          <note>
            Anf. 13 MARIA ARNHOLM (FP)
          </note>
          <note>
            Anf. 14 Statsrådet ÅSA REGNÉR (S)
          </note>
          <note>
            § 7 Svar på interpellation 2014/15:100 om nedläggning av Äldreutredningen
          </note>
          <note>
            Anf. 15 Statsrådet ÅSA REGNÉR (S)
          </note>
          <note>
            Anf. 16 LARS-ARNE STAXÄNG (M)
          </note>
          <note>
            Anf. 17 MARGARETA B KJELLIN (M)
          </note>
          <note>
            Anf. 18 Statsrådet ÅSA REGNÉR (S)
          </note>
          <note>
            Anf. 19 LARS-ARNE STAXÄNG (M)
          </note>
          <note>
            Anf. 20 MARGARETA B KJELLIN (M)
          </note>
          <note>
            Anf. 21 VERONICA PALM (S)
          </note>
          <note>
            Anf. 22 Statsrådet ÅSA REGNÉR (S)
          </note>
          <note>
            Anf. 23 LARS-ARNE STAXÄNG (M)
          </note>
          <note>
            Anf. 24 VERONICA PALM (S)
          </note>
          <note>
            Anf. 25 Statsrådet ÅSA REGNÉR (S)
          </note>
          <note>
            § 8 Svar på interpellation 2014/15:107 om nationella insatser
            för hemlösa EU-migranter
          </note>
          <note>
            Anf. 26 Statsrådet ÅSA REGNÉR (S)
          </note>
          <note>
            Anf. 27 MATS PERSSON (FP)
          </note>
          <note>
            Anf. 28 Statsrådet ÅSA REGNÉR (S)
          </note>
          <note>
            Anf. 29 MATS PERSSON (FP)
          </note>
          <note>
            Anf. 30 Statsrådet ÅSA REGNÉR (S)
          </note>
          <note>
            Anf. 31 MATS PERSSON (FP)
          </note>
          <note>
            Anf. 32 Statsrådet ÅSA REGNÉR (S)
          </note>
          <note>
            § 9 Svar på interpellation 2014/15:113 om personlig assistans
          </note>
          <note>
            Anf. 33 Statsrådet ÅSA REGNÉR (S)
          </note>
          <note>
            Anf. 34 MAJ KARLSSON (V)
          </note>
          <note>
            Anf. 35 Statsrådet ÅSA REGNÉR (S)
          </note>
          <note>
            Anf. 36 MAJ KARLSSON (V)
          </note>
          <note>
            Anf. 37 BÖRJE VESTLUND (S)
          </note>
          <note>
            Anf. 38 Statsrådet ÅSA REGNÉR (S)
          </note>
          <note>
            Anf. 39 MAJ KARLSSON (V)
          </note>
          <note>
            Anf. 40 Statsrådet ÅSA REGNÉR (S)
          </note>
          <note>
            § 10 Svar på interpellationerna 2014/15:33 och 108 om effekter
            av särskild löneskatt för äldre
          </note>
          <note>
            Anf. 41 Finansminister MAGDALENA ANDERSSON (S)
          </note>
          <note>
            Anf. 42 JAN ERICSON (M)
          </note>
          <note>
            Anf. 43 LARS-ARNE STAXÄNG (M)
          </note>
          <note>
            Anf. 44 ERIK EZELIUS (S)
          </note>
          <note>
            Anf. 45 MARGARETA B KJELLIN (M)
          </note>
          <note>
            Anf. 46 MONICA GREEN (S)
          </note>
          <note>
            Anf. 47 Finansminister MAGDALENA ANDERSSON (S)
          </note>
          <note>
            Anf. 48 JAN ERICSON (M)
          </note>
          <note>
            Anf. 49 LARS-ARNE STAXÄNG (M)
          </note>
          <note>
            Anf. 50 ERIK EZELIUS (S)
          </note>
          <note>
            Anf. 51 MARGARETA B KJELLIN (M)
          </note>
          <note>
            Anf. 52 MONICA GREEN (S)
          </note>
          <note>
            Anf. 53 BÖRJE VESTLUND (S)
          </note>
          <note>
            Anf. 54 Finansminister MAGDALENA ANDERSSON (S)
          </note>
          <note>
            Anf. 55 JAN ERICSON (M)
          </note>
          <note>
            Anf. 56 BÖRJE VESTLUND (S)
          </note>
          <note>
            Anf. 57 Finansminister MAGDALENA ANDERSSON (S)
          </note>
          <note>
            § 11 Svar på interpellationerna 2014/15:124, 132 och 135 om vägslitageavgiftens
            påverkan på Sveriges och Norrlands näringsliv
          </note>
          <note>
            Anf. 58 Finansminister MAGDALENA ANDERSSON (S)
          </note>
          <note>
            Anf. 59 HELENA LINDAHL (C)
          </note>
          <note>
            Anf. 60 ULF BERG (M)
          </note>
          <note>
            Anf. 61 LOTTA FINSTORP (M)
          </note>
          <note>
            Anf. 62 BÖRJE VESTLUND (S)
          </note>
          <note>
            Anf. 63 Finansminister MAGDALENA ANDERSSON (S)
          </note>
          <note>
            Anf. 64 HELENA LINDAHL (C)
          </note>
          <note>
            Anf. 65 ULF BERG (M)
          </note>
          <note>
            Anf. 66 LOTTA FINSTORP (M)
          </note>
          <note>
            Anf. 67 BÖRJE VESTLUND (S)
          </note>
          <note>
            Anf. 68 MONICA GREEN (S)
          </note>
          <note>
            Anf. 69 Finansminister MAGDALENA ANDERSSON (S)
          </note>
          <note>
            Anf. 70 HELENA LINDAHL (C)
          </note>
          <note>
            Anf. 71 ULF BERG (M)
          </note>
          <note>
            Anf. 72 LOTTA FINSTORP (M)
          </note>
          <note>
            Anf. 73 MONICA GREEN (S)
          </note>
          <note>
            Anf. 74 Finansminister MAGDALENA ANDERSSON (S)
          </note>
          <note>
            § 12 Svar på interpellation 2014/15:127 om polisens arbetsmetoder
            vid våldtäktsutredningar
          </note>
          <note>
            Anf. 75 Statsrådet ANDERS YGEMAN (S)
          </note>
          <note>
            Anf. 76 ANTI AVSAN (M)
          </note>
          <note>
            Anf. 77 Statsrådet ANDERS YGEMAN (S)
          </note>
          <note>
            Anf. 78 ANTI AVSAN (M)
          </note>
          <note>
            Anf. 79 Statsrådet ANDERS YGEMAN (S)
          </note>
          <note>
            Anf. 80 ANTI AVSAN (M)
          </note>
          <note>
            Anf. 81 Statsrådet ANDERS YGEMAN (S)
          </note>
          <note>
            § 13 Svar på interpellation 2014/15:140 om polisens verkställande
            av avvisningsbeslut
          </note>
          <note>
            Anf. 82 Statsrådet ANDERS YGEMAN (S)
          </note>
          <note>
            Anf. 83 MIKAEL CEDERBRATT (M)
          </note>
          <note>
            Anf. 84 Statsrådet ANDERS YGEMAN (S)
          </note>
          <note>
            Anf. 85 MIKAEL CEDERBRATT (M)
          </note>
          <note>
            Anf. 86 Statsrådet ANDERS YGEMAN (S)
          </note>
          <note>
            Anf. 87 MIKAEL CEDERBRATT (M)
          </note>
          <note>
            Anf. 88 Statsrådet ANDERS YGEMAN (S)
          </note>
          <note>
            § 14 Svar på interpellation 2014/15:130 om ny statlig upphandlingsmyndighet
          </note>
          <note>
            Anf. 89 Statsrådet ARDALAN SHEKARABI (S)
          </note>
          <note>
            Anf. 90 PER ÅSLING (C)
          </note>
          <note>
            Anf. 91 MONICA GREEN (S)
          </note>
          <note>
            Anf. 92 Statsrådet ARDALAN SHEKARABI (S)
          </note>
          <note>
            Anf. 93 PER ÅSLING (C)
          </note>
          <note>
            Anf. 94 MONICA GREEN (S)
          </note>
          <note>
            Anf. 95 BÖRJE VESTLUND (S)
          </note>
          <note>
            Anf. 96 Statsrådet ARDALAN SHEKARABI (S)
          </note>
          <note>
            Anf. 97 PER ÅSLING (C)
          </note>
          <note>
            Anf. 98 BÖRJE VESTLUND (S)
          </note>
          <note>
            Anf. 99 Statsrådet ARDALAN SHEKARABI (S)
          </note>
          <note>
            § 15 Anmälan om interpellationer
          </note>
          <note>
            § 16 Anmälan om frågor för skriftliga svar
          </note>
          <note>
            § 17 Kammaren åtskildes kl. 14.02.
          </note>
          <note>
            Tryck: Elanders, Vällingby 2014
          </note>
        </div>
      </body>
    </text>
  </TEI>
</teiCorpus>
