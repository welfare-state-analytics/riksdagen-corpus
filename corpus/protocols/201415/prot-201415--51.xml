<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201415</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201415</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201415--51</head>
          <docDate when="2015-01-27">2015-01-27</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollen för den 12 och 13 januari justerades.
          </note>
          <note>
            § 2 Avsägelser
          </note>
          <note>
            Andre vice talmannen meddelade
          </note>
          <note>
            att Jessica Polfjärd (M) avsagt sig uppdraget som ledamot i skatteutskottet,
          </note>
          <note>
            att Niklas Wykman (M) avsagt sig uppdragen som ledamot i EU-nämnden
            och som suppleant i finansutskottet,
          </note>
          <note>
            att Jennie Åfeldt (SD) avsagt sig uppdraget som suppleant i socialutskottet,
          </note>
          <note>
            att Sotiris Delis (M) avsagt sig uppdraget som suppleant i miljö-
            och jordbruksutskottet och
          </note>
          <note>
            att Per-Arne Håkansson (S) avsagt sig uppdraget som suppleant
            i näringsutskottet från och med den 1 februari.
          </note>
          <note>
            Kammaren biföll dessa avsägelser.
          </note>
          <note>
            § 3 Anmälan om kompletteringsval
          </note>
          <note>
            Andre vice talmannen meddelade
          </note>
          <note>
            att Moderaternas riksdagsgrupp anmält Niklas Wykman som ledamot
            i skatteutskottet, Fredrik Schulte som ledamot i EU-nämnden och
            som suppleant i finansutskottet samt Jesper Skalberg Karlsson
            som suppleant i miljö- och jordbruksutskottet,
          </note>
          <note>
            att Socialdemokraternas riksdagsgrupp anmält Per-Arne Håkansson
            som ledamot i näringsutskottet från och med den 1 februari och
            Hanna Westerén som suppleant i näringsutskottet från och med den
            1 februari samt
          </note>
          <note>
            att Sverigedemokraternas riksdagsgrupp anmält Heidi Kronvall
            som suppleant i socialutskottet.
          </note>
          <note>
            Andre vice talmannen förklarade valda till
          </note>
          <note>
            ledamot i skatteutskottet
          </note>
          <note>
            Niklas Wykman (M)
          </note>
          <note>
            ledamot i EU-nämnden
          </note>
          <note>
            Fredrik Schulte (M)
          </note>
          <note>
            suppleant i finansutskottet
          </note>
          <note>
            Fredrik Schulte (M)
          </note>
          <note>
            suppleant i socialutskottet
          </note>
          <note>
            Heidi Kronvall (SD)
          </note>
          <note>
            suppleant i miljö- och jordbruksutskottet
          </note>
          <note>
            Jesper Skalberg Karlsson (M)
          </note>
          <note>
            Andre vice talmannen förklarade valda från och med den 1 februari
            till
          </note>
          <note>
            ledamot i näringsutskottet
          </note>
          <note>
            Per-Arne Håkansson (S)
          </note>
          <note>
            suppleant i näringsutskottet
          </note>
          <note>
            Hanna Westerén (S)
          </note>
          <note>
            § 4 Anmälan om subsidiaritetsprövning
          </note>
          <note>
            Andre vice talmannen anmälde att utdrag ur prot. 2014/15:20 för
            torsdagen den 22 januari i ärende om subsidiaritetsprövning av
            EU-förslag hade kommit in från finansutskottet.
          </note>
          <note>
            § 5 Anmälan om fördröjt svar på interpellation
          </note>
          <note>
            Följande skrivelse hade kommit in:
          </note>
          <note>
            Interpellation 2014/15:207
          </note>
          <note>
            Till riksdagen
          </note>
          <note>
            Interpellation 2014/15:207 Gårdsförsäljning
          </note>
          <note>
            av Johan Hultberg (M)
          </note>
          <note>
            Interpellationen hinner tyvärr inte att besvaras inom tidsfristen.
          </note>
          <note>
            Orsaken är redan inbokade resor och andra åtaganden.
          </note>
          <note>
            Stockholm den 21 januari 2015
          </note>
          <note>
            Socialdepartementet
          </note>
          <note>
            Gabriel Wikström (S)
          </note>
          <note>
            Enligt uppdrag
          </note>
          <note>
            Marianne Jenryd
          </note>
          <note>
            Expeditionschef
          </note>
          <note>
            § 6 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Motioner
          </note>
          <note>
            2014/15:3027 till socialförsäkringsutskottet
          </note>
          <note>
            2014/15:3022 till försvarsutskottet
          </note>
          <note>
            2014/15:3019 och 3023 till justitieutskottet
          </note>
          <note>
            2014/15:3018 och 3029–3032 till utbildningsutskottet
          </note>
          <note>
            2014/15:3016 till miljö- och jordbruksutskottet
          </note>
          <note>
            2014/15:3013 till arbetsmarknadsutskottet
          </note>
          <note>
            2014/15:3020 till försvarsutskottet
          </note>
          <note>
            2014/15:3024 till justitieutskottet
          </note>
          <note>
            § 7 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Konstitutionsutskottets betänkande
          </note>
          <note>
            2014/15:KU6 Riksdagens arbetsformer m.m.
          </note>
          <note>
            Skatteutskottets betänkande
          </note>
          <note>
            2014/15:SkU11 Ändringar i reglerna om när ett investeringssparkonto
            upphör
          </note>
          <note>
            § 8 Svar på interpellation 2014/15:193 om modernare lagstiftning
            för att kunna lagföra brott på och med hjälp av internet
          </note>
          <note type="speaker">
            Anf. 1 Justitie- och migrationsminister MORGAN JOHANSSON (S):
          </note>
          <note>
            Herr talman! Beatrice Ask har frågat mig om jag och regeringen
            avser att skärpa straffen för gromning, är beredda att kriminalisera
            identitetsstöld och i så fall när samt kommer att kriminalisera
            grovt fordringsbedrägeri. Hon har även frågat mig hur jag och
            regeringen avser att modernisera det straffrättsliga skyddet mot
            näthat.
          </note>
          <note>
            Att förebygga och bekämpa sexuella övergrepp är en högt prioriterad
            fråga för regeringen. Det har visat sig att tillämpningsområdet
            för straffbestämmelsen om kontakt med barn i sexuellt syfte –
            det vi brukar kalla gromning – är mycket snävt och att utrymmet
            att ingripa innan ett fysiskt möte med barnet äger rum i praktiken
            blir mycket litet. Genom att bestämmelsen begränsats till skydd
            för barn mot sexuella övergrepp vid fysiska sammanträffanden har
            dess praktiska betydelse också kommit att bli marginell. Jag är
            därför angelägen om att bestämmelsen ses över.
          </note>
          <note>
            En annan viktig fråga för regeringen är att säkerställa att det
            finns ett fullgott straffrättsligt skydd mot hot och kränkningar
            oavsett om de sker på nätet eller annars. Framväxten av internet
            har inneburit positiva förändringar för yttrandefriheten och den
            demokratiska debatten. Utvecklingen har emellertid också medfört
            att hot och andra former av kränkningar av den personliga integriteten
            har tagit nya former. Det straffrättsliga skyddet för den personliga
            integriteten måste därför vara anpassat till samhällsutvecklingen
            och den moderna tekniken.
          </note>
          <note>
            Som Beatrice Ask vet har en utredare i uppdrag att se över straffbestämmelsen
            om gromning. En annan utredare har i uppdrag att göra en bred
            översyn av det straffrättsliga skyddet för enskildas personliga
            integritet, särskilt när det gäller hot och kränkningar. Respektive
            utredare ska se över om det straffrättsliga skyddet på dessa områden
            är lämpligt utformat eller om det bör förändras och i så fall
            föreslå de ändringar som behövs. Uppdragen ska redovisas i juni
            2015 respektive i januari 2016. Jag vill inte föregripa arbetet
            utan inväntar utredarnas förslag. Däremot kan jag försäkra Beatrice
            Ask om att när förslagen väl har lämnats är jag beredd att återkomma
            med de förslag till lagändringar som är nödvändiga.
          </note>
          <note>
            När det sedan gäller identitetsstölder leder sådana till stora
            problem för den som får sin identitet stulen. Trots detta är det
            – förutom i vissa speciella fall – i dag inte straffbart i sig
            att olovligen använda en annan persons identitet. Problemet med
            stöld av identiteter har vuxit under senare år och är i dag tveklöst
            något som måste åtgärdas. Även förekomsten av bluff ­ f akturor
            har under senare år blivit ett växande samhällsproblem som drab
            ­ bar många, både privatpersoner och företag. Brottslighetens
            upplägg och omfattning ställer också rättsväsendet inför särskilda
            utmaningar. Det är därför angeläget att ytterligare flytta fram
            positionerna på dessa områden.
          </note>
          <note>
            Egendomsskyddsutredningen har föreslagit en särskild kriminalisering
            av både identitetsstölder och systematiska fakturabedrägerier.
            Utredningens förslag har remitterats, och många remissinstanser
            är positiva till förslagen. Samtidigt lämnar remissinstanserna
            också en rad synpunkter som vi noga måste överväga i den fortsatta
            beredningen. Också i dessa delar avser jag att återkomma med de
            förslag som behövs. När det gäller identitetsstölder avser regeringen
            att lägga fram ett förslag till kriminalisering redan under våren.
          </note>
          <note type="speaker">
            Anf. 2 BEATRICE ASK (M):
          </note>
          <note>
            Herr talman! Tack, justitieminister Morgan Johansson, för svaret!
            Men samtidigt beklagar jag att regeringen uppenbarligen behöver
            mycket tid på sig för att få fram förslag, även om de är viktiga.
            På något annat sätt kan man inte tolka svaret.
          </note>
          <note>
            Det är bra att vi är överens om att man ska se över gromningslagstiftningen.
            Det är förfärligt att den inte fungerar trots att den bara är
            tre år gammal. Men det beror ju delvis på att förövarna har ändrat
            beteende. Att personer använder nätet för att ta kontakt med barn
            och utnyttja dem sexuellt är naturligtvis ett stort och allvarligt
            problem som vi måste agera emot och det skyndsamt.
          </note>
          <note>
            Det som bekymrar mig lite är att Morgan Johansson antyder att
            han inte bara ska vänta på den översyn som pågår utan också på
            Integritetsutredningen. Den utredningen ska presenteras i januari
            2016. Med sex månaders remisstid och beredning på departementet
            kommer det inte att bli någon förändring av skyddet för barn förrän
            2017.
          </note>
          <note>
            Hur många barn ska falla offer för sexuella, virtuella övergrepp
            innan dess? Vilken integritet är det egentligen som är hotad när
            vi pratar om barn som blir utnyttjade sexuellt? Jag begriper inte
            det.
          </note>
          <note>
            Sedan får vi också veta att det ska komma ett förslag om kriminalise
            ­ ring av identitetsstölder, och det är väldigt bra. Det här är
            en brottslighet som ökar lavinartat. Jag har sett siffran 48 procents
            ökning när det gäller att sätta in bedrägerispärrar hos UC under
            det senaste året. Detta är en ökning som sker väldigt snabbt.
          </note>
          <note>
            Enligt andra rapporter handlar det om kostnader på 2,7 miljarder
            för bedrägerier, bland annat med hjälp av identitetsstölder. Egendomsutredningen
            kom med sitt förslag i december 2013. Remissarbetet var slutfört
            innan ni tillträdde, och ändå lägger ni inte fram propositionen
            förrän i vår, och det så sent att vi inte hinner behandla den
            i riksdagen förrän till hösten. Det tar alltså väldigt lång tid
            för den här regeringen att arbeta.
          </note>
          <note>
            Sedan förstår jag också av svaret att ni inte vill göra något
            åt bluffakturorna. Det är grova fordringsbedrägerier som vi skulle
            behöva göra något åt för att komma åt de kriminella som går ut
            och ”fiskar” med tusentals falska fakturor för att lura människor.
            Den frågan lyfter ni inte ens.
          </note>
          <note>
            Jag förstår inte riktigt vad det är som skulle vara så svårt.
            Detta skulle ju också öka effektiviteten i rättsväsendet. I dag
            är man tvingad att pröva varje enskilt ärende. Med det nya brott
            som är utrett och som det finns ett färdigt förslag om kan man
            ju stoppa dessa brott i god tid. Jag förstår inte vad det är som
            vi ska vänta på. Det är bara bedragarna som vinner på det här,
            Morgan Johansson. Vad är det som är så svårt med att införa brottet
            grovt fordringsägarbedrägeri?
          </note>
          <note>
            Jag konstaterar att internet har otroligt många fördelar. Men
            det är alldeles uppenbart att vår lagstiftning inte riktigt har
            hängt med. Det är på det här området som brotten kraftigt ökar
            och kränker människor på många sätt. Därför måste regeringen ligga
            i framkant för att modernisera lagstiftningen. Regeringen verkar
            inte ha hängt med. Ni hade en hel del ganska färdiga förslag,
            och ändå får vi inte propositioner och därmed möjlighet att fatta
            beslut så snabbt som jag tycker att frågorna förtjänar.
          </note>
          <note type="speaker">
            Anf. 3 FINN BENGTSSON (M):
          </note>
          <note>
            Herr talman! Tack, Beatrice Ask, för en väldigt viktig interpellation
            och tack, Morgan Johansson, för ett utförligt och i alla stycken
            bra svar! Jag måste säga att jag är glad att Beatrice Ask på detta
            sätt jagar ministern. Vi är nog inte så oeniga i sak som det framstår
            här. Frågan är snarast vad som händer i Regeringskansliet när
            det gäller att komma framåt och beivra grov brottslighet, inte
            minst på internet.
          </note>
          <note>
            Morgan Johansson bemöter mycket riktigt alla de förslag som Beatrice
            Ask för fram, men det finns ett som han inte nämner i sitt svar
            – det är därför jag ger mig in i debatten – och det är när Beatrice
            Ask i sin interpellation säger att det närmast är en epidemi av
            ungdomar som testat och i många fall skadats av droger inköpta
            via internet. Frågan är hur vi ska komma åt droger på internet.
            Det är utgångspunkten för mitt resonemang med justitieministern.
          </note>
          <note>
            I en interpellation den 2 december gällde frågan nya droger och
            klassificering av nya narkotikapreparat. Justitieministern sa
            då att vi i Sverige har en unik möjlighet genom den så kallade
            förstörandelagen som infördes 2011. Den hjälper naturligtvis till
            genom att tullen vid gränsen kan stoppa droger innan de blivit
            narkotikaklassade som hälsovådliga eller allmänfarliga. Samtidigt
            säger ministern att man från regeringssidan snabbat upp handlingsrutinerna
            för att slutligen kunna narkotikaklassificera.
          </note>
          <note>
            Tyvärr räcker det inte, menar jag. Det finns helt andra rörelser
            i andra delar av världen. Något som jag gärna framhåller är det
            som man gjort i USA. Där tog man 2012 ett intressant grepp för
            att snabbare kunna narko ­ tikaklassa preparat genom att utgå
            från att en viss grundstruktur hade en så kallad farmakologisk
            verkan, alltså en effekt farmakologiskt. Det skulle vara grunden
            för att kunna klassificera en påverkan på ens mentala funk ­ tioner,
            som det vanligtvis rör sig om . Det gjorde att man fick en federal
            narkotikalagstiftning, controlled substances act, och som i det
            fallet bygg ­ de på att snabbt kunna få syntetiska cannabisliknande
            substanser klassifi ­ cerade.
          </note>
          <note>
            Det har man inte kommit vidare med i Sverige. Man har utrett
            det fram- och baklänges i alla år men inte tagit till sig den
            forskning som bland annat amerikanerna förlitar sig på när de
            gör så kallade gruppklassificeringar av narkotika. Det finns enligt
            senare tids forskning möjlighet att göra en så kallad verkansbaserad
            definition för narkotikaklassificering. Då skulle man i lagstiftningen
            möjligtvis kunna undanta de substanser som vi vill ha en viss
            verkan av.
          </note>
          <note>
            Låt oss säga att vi vill narkotikaklassa olika morfin- eller
            opiatpreparat. De flesta är redan klassificerade, men vi vill
            samtidigt kunna ha dem som läkemedel inom sjukvården. Då kan man
            undanta specifika produkter samtidigt som man kan verkansbasera
            klassificeringen av andra, syntetiska, produkter som tas fram.
            Det skulle påskynda möjligheten att kriminalisera det som förs
            in via internet och där förstörandelagen inte är tillräckligt
            snabb för att kunna komma åt detta gigantiska problem.
          </note>
          <note>
            Min fråga till justitieministern är om han kan tänka sig att
            överväga att droghanteringen över internet kan påskyndas i narkotikaklassificeringen
            genom att ha en så kallad verkansbaserad klassificering som undantar
            de substanser som vi behöver inom bland annat sjukvården.
          </note>
          <note type="speaker">
            Anf. 4 HILLEVI LARSSON (S):
          </note>
          <note>
            Herr talman! Den nuvarande regeringen har inte suttit vid makten
            särskilt länge. Samtidigt har vi en före detta justitieminister
            som suttit vid makten i åtta år. Man hinner mer på åtta år än
            på några månader. Jag tycker därför att vi ska ge regeringen en
            chans och inte säga att absolut ingenting händer.
          </note>
          <note>
            När man väl har tillsatt utredningarna vill man se resultatet.
            Det vore olyckligt att hasta fram en lagstiftning om det sedan
            kommer ett utredningsförslag som går stick i stäv med den och
            det kanske visar sig att regeringen har missat viktiga delar.
            Det utredningen syftar till är ju att man ska gå till botten med
            frågan och inte missa något väsentligt i sammanhanget. Därför
            tycker jag att man bör följa utredningarna.
          </note>
          <note>
            Morgan Johansson visar tydligt att även om det finns utredningar
            som jobbar kommer regeringen att agera. Det är inte det som det
            handlar om utan om att få fram väl genomtänkta förslag när man
            väl agerar.
          </note>
          <note>
            En sak som ministern utlovar är att det redan under våren ska
            komma förslag mot identitetsstöld, vilket jag tror är viktigt.
            Det har ökat enormt. Tyvärr räcker det att någon får tag i ett
            personnummer; det kan av någon anledning ligga ute på nätet eller
            en brottsli n g råkar fånga upp det i något sammanhang. Då kan
            man genomföra en identitetsstöld. Det innebär att man kan beställa
            saker i någons namn, man kan ta lån, man kan göra stora affärer.
            Det kan få långtgående konsekvenser för den drabbade.
          </note>
          <note>
            Det som kan göra brottet ännu allvarligare är att man ändrar
            uppgifter i folkbokföringen, ändrar adress. Om man tecknat ett
            avtal får man ofta ett brev hem från banken, men då hamnar det
            i fel brevlåda. Risken finns att den drabbade inte ens får veta
            vad som har hänt. Annars finns chansen att så snabbt som möjligt
            stoppa det hela.
          </note>
          <note>
            Det är skrämmande att det inte är olagligt att kapa någons identitet.
            Sedan kan det som görs efter kapningen vara olagligt. Att någons
            identitet stjäls är såklart väldigt tråkigt. Dessutom öppnar det
            upp för att fler ska begå brottet eftersom det är näst intill
            riskfritt. Sådana ärenden brukar inte ens följas upp för att få
            fast den som stulit någons identitet, såvida det inte hunnit begås
            mycket allvarliga brott.
          </note>
          <note>
            Detta hänger ihop med bluffakturor, det som också kallas bedrägeri
            med fakturor och fordringsbedrägeri. Det är ett problem som ökat
            under många år. Det intressanta är dock att det minskat något
            under de senaste åren, framför allt 2014. Anmälningarna har minskat.
            Man menar att det beror på att polisen blivit bättre på att bekämpa
            den typen av brott. Polisen har gått in snabbare. Så fort det
            kommer en signal om att det pågår fakturaskojeri börjar fallen
            utredas. Genom att börja tidigt kan man nämligen ofta komma åt
            många fall. Det handlar om massutskick. Det skickas ut hundratals
            eller tusentals bluffakturor. Det är helt uppenbart att påföljden
            behöver bli hårdare. Det föreslår också utredningen, men regeringen
            får såklart titta på utredningens förslag, remissvaren och så
            vidare.
          </note>
          <note>
            Det är intressant att se att när myndigheten agerar snabbt och
            på rätt sätt kan man komma åt bedrägerierna, vilket är viktigt.
            Det handlar inte bara om lagarna utan också om hur man arbetar.
          </note>
          <note type="speaker">
            Anf. 5 Justitie- och migrationsminister MORGAN JOHANSSON (S):
          </note>
          <note>
            Herr talman! Jag måste säga att jag är lite förvånad över Beatrice
            Asks kritik när det gäller tidpunkterna och de utredningar som
            är tillsatta. Det är hon själv som har tillsatt utredningarna.
            Det är inte jag som har gjort det. Det är Beatrice Ask och den
            förra regeringen som gjort det.
          </note>
          <note>
            Det är en välkänd fysikalisk princip, skulle jag vilja säga,
            att ju fortare man börjar med någonting desto fortare blir man
            klar. Hade man startat utredningen lite tidigare skulle kanske
            till och med den förra regeringen ha kunnat gå i land med ärendet.
            Men nu måste vi jobba med de förutsättningar som den tidigare
            regeringen skapat. Det gör vi så gott vi kan. Vi har till och
            med speedat upp jobbet lite.
          </note>
          <note>
            Jag säger i dag att vi redan i vår går fram med frågeställningen
            om identitetskapningar i form av en lagrådsremiss. När det gäller
            straffet för gromning, när vi nu ska se över det och skärpa synen
            på gromning, får vi utredningen om detta i juni. Det var den förra
            regeringen som skapade den lagstiftningen, men den har visat sig
            vara undermålig, skulle jag vilja säga. Jag är tacksam över att
            vi får utredningen så att vi så fort som möjligt kan gå vidare
            med konkreta förslag till riksdagen.
          </note>
          <note>
            Samma sak gäller grovt fordringsbedrägeri. Det finns ett förslag.
            Vi har begärt in kompletterande underlag om fakturabedrägeriernas
            omfattning. Vi får in det i september. Så fort vi har ett lagförslag
            som är färdigberett kommer vi med det till riksdagen.
          </note>
          <note>
            När det slutligen gäller det straffrättsliga skyddet mot näthat
            är situa ­ tion en densamma. Också där jobbar vi med en utredning
            som den förra regeringen tillsatte. Så fort vi får ett underlag
            kommer vi att gå vidare med ett förslag till riksdagen.
          </note>
          <note>
            Att lägga skulden på den nuvarande regeringen, som suttit tre
            månader, för att vi ännu inte löst de här problemen, när den förra
            regeringen satt i åtta år, tycker jag inte håller. Den kritiken
            kan jag ta ganska lätt på.
          </note>
          <note>
            Finn Bengtsson tar upp narkotikafrågan och förstörandelagen.
            Det där är egentligen en annan diskussion. De interpellationsfrågor
            jag har fått handlar om gromning, identitetsstöld, fordringsbedrägeri
            och näthat. Det är därför vi svarar på det sätt vi gör.
          </note>
          <note>
            Vi hade en diskussion före jul om vilka initiativ vi kan ta för
            att öka takten när det gäller hur man klassificerar olika narkotika,
            och den processen ligger på Socialdepartementet. Jag följer den
            väldigt noga. Som jag sa då är vi från regeringens sida öppna
            för att försöka hitta effektivare metoder, också sådana som Finn
            Bengtsson pekar på.
          </note>
          <note>
            Jag vill säga några ord till om näthatet, som är en väldigt viktig
            sak att klara ut. Den lagstiftning vi har när det gäller ärekränkning
            och förtal tillkom i en tid när man tog sikte på muntliga ärekränkningar,
            skvaller på byn så att säga. Då utformades den typen av lagregler.
            Nu är situationen en helt annan. Man kan sprida bilder på nätet.
            Man kan sprida mycket elakartat skvaller och förtal. Och du kan
            aldrig flytta från nätet. Du kan flytta från byn, men aldrig från
            nätet. Folk kan glömma skvaller till vardags, men på internet
            blir man så att säga aldrig glömd.
          </note>
          <note>
            Det gör att dessa frågeställningar får en helt annan vidd. Det
            var därför den förra regeringen tillsatte den här utredningen.
            Som sagt ser jag det som väldigt viktigt att vi får ett underlag
            och går vidare till riksdagen med åtgärder som stärker skyddet
            också i det här avseendet. Här har någonting fundamentalt annorlunda
            skett under senare tid.
          </note>
          <note type="speaker">
            Anf. 6 BEATRICE ASK (M):
          </note>
          <note>
            Herr talman! Justitieministern är ledsen för att jag kritiserar
            honom för att det tar för lång tid. Hillevi Larsson rycker ut
            till undsättning och säger att man måste ge en regering en chans.
            Ja, gärna! Men när det finns färdigutredda och remissbehandlade
            förslag som ligger på regeringens bord förstår jag inte varför
            man låter det hela vänta. Det verkar ta en evinnerligt lång tid
            för regeringen att komma fram till huruvida man ska lägga fram
            ett förslag som handlar om gromning.
          </note>
          <note>
            Justitieministern lägger in en brasklapp i svaret. Man ska invänta
            Integritetsutredningen, vars slutdatum ligger så sent att vi först
            2017 kan ha ett förslag som gäller och som kan komma åt de virtuella
            våldtäkterna.
          </note>
          <note>
            När det gäller Egendomsskyddsutredningens förslag om identitetsstölder,
            som också är färdigutredda, kritiserade jag det faktum att man
            inte lägger det lite tidigare under våren. Men uppenbarligen behöver
            Socialdemokraterna och Miljöpartiet minst ett halvår på sig för
            att landa i frågan om huruvida man ska förbjuda identitetsstöld
            eller inte. Jag tycker att det är otillständigt.
          </note>
          <note>
            Precis som Hillevi Larsson säger är detta ett lavinartat och
            allvarligt problem. Det gäller inte bara allt som kan hända med
            identitetsstölderna, utan det är även ett stort elände för dem
            som drabbas att försöka reda upp det hela. Man kan anmäla en bedrägerispärr
            om man upptäcker att någon är ute med ens egen identitet, men
            då har man en väldigt inskränkt situation i sin egen privatekonomiska
            integritet. Man kan inte agera – inte ta lån, inte använda sina
            kort och allt vad det nu kan vara. Det blir väldigt besvärligt
            att leva.
          </note>
          <note>
            Det här är alltså ett jättebekymmer som växer. Då tycker jag
            att det är otroligt viktigt att vi här i riksdagen så snabbt som
            möjligt kan fatta ett beslut. Jag kritiserade inte regeringen
            för att den inte lagt fram nya förslag, utan konstaterade att
            det redan finns färdigutredda förslag. Det finns stöd i remissvaren.
            Det finns ett underlag. Detta borde gå att hantera någorlunda
            snabbt.
          </note>
          <note>
            Sedan finns det faktiskt inte i Morgan Johanssons svar något
            besked om grova fordringsbedrägerier. Hillevi Larsson säger att
            bluffakturorna har minskat därför att man har gjort så mycket.
            Nu är det dessvärre inte statsmakterna som har gjort tillräckligt
            mycket, utan det är framför allt företagarorganisationerna som
            har bedrivit ett väldigt effektivt upplysningsarbete och lärt
            många småföretagare att bestrida fakturor. Kronofogden, som jag
            kan ge en eloge, hjälper aktivt människor att inte vara rädda
            för kronofogden och de hot som den här typen av bedragare använder
            sig av.
          </note>
          <note>
            Problemet är att vi behöver en effektivare lagstiftning när vi
            ska lagföra bedragarna. En lag om grovt fordringsbedrägeri är
            ett sätt att komma in tidigare och fånga de lurendrejare som skickar
            ut mängder av material och försöker fiska bland medborgarna. I
            stället för att behöva bevisa att var och en har blivit missnöjd
            kan man då fånga och lagföra bedragare i tid. Det tycker jag vore
            väldigt bra.
          </note>
          <note>
            Det är också så att många människor som blir lurade av de här
            skojarna skäms så hemskt över att de varit naiva att de tar på
            sig skulden själva och inte anmäler brottet. När polisen utreder
            de här ärendena får man ringa hem till en massa människor som
            det hänvisas till i bedragarnas räkenska ­ per och fråga: Ursäkta,
            men du har möjligen inte blivit lurad?
          </note>
          <note>
            Det är därför det här nya brottet är så viktigt. Men där fick
            jag inget besked, och det är därför jag frågar: Vad är det som
            är så svårt? Jag tycker att det är ganska självklart att vi ska
            göra något åt det här.
          </note>
          <note type="speaker">
            Anf. 7 FINN BENGTSSON (M):
          </note>
          <note>
            Herr talman! Ja, Morgan Johansson, man kan naturligtvis hävda
            att re ­ geringen har haft kort tid på sig sedan tillträdet för
            att åtgärda alla de vik ­ tiga frågor som Beatrice Ask lyfter
            fram i sin interpellation. När det gäller problematiken med nätdrogerna,
            som jag frågade om, konstaterade justi ­ tieministern att det
            är en fråga som är föremål för Socialdepartementets uppmärksamhet
            och att han följer den noga. Ja, det går bra att följa en fråga
            som mig veterligt inte har någon styrfart framåt på Socialdepartementet
            just nu. Därför ville jag lyfta frågan i samband med den här interpellations
            ­ debatten om nätfrågorna.
          </note>
          <note>
            Droger är generellt givetvis i mycket ett medicinskt problem
            och därmed också ett ansvar för sjukvårdsministern. Men det är
            också så att till exempel förfalskade läkemedel berör justitieministern
            och Justitiedepartementet och åligger dem att bekämpa. Regeringen
            fattar kollektiva beslut. Jag vill lyfta fram frågeställningen,
            så att justitieministern kan ta med sig den till någon form av
            öppnande dialog med sjukvårdsministern.
          </note>
          <note>
            Jag kommer säkert att ställa en interpellation om den här frågeställningen
            till sjukvårdsministern. Då kan det vara bra att veta att det
            finns juridiska komponenter i detta som bland annat berör nätet.
            Jag tror inte att Socialdepartementet är så skickligt som Justitiedepartementet
            på att väga frågeställningar om integritet visavi narkotikaklassning
            och illegala substanser. Men det är ett samverkansprojekt som
            vi inte kan se slutet på. Vi måste se hängrännorna mellan departementen
            när det handlar om nätet och drogsubstanser.
          </note>
          <note>
            Ett exempel är att det finns substanser som heter fentanyler.
            Det finns ungefär 1 400 sådana substanser som påverkar hjärnan
            på ett negativt sätt. Av dem har 220 syntetiserats och 30 påträffats,
            men det är bara 10 av dem som har nått narkotikalagstiftningen,
            eftersom vi har en gammaldags narkotikalagstiftning. Det är dags
            för en ny verkansbaserad narkotikalagstiftning.
          </note>
          <note type="speaker">
            Anf. 8 HILLEVI LARSSON (S):
          </note>
          <note>
            Herr talman! Jag tycker att justitieministern har varit tydlig
            med att alla frågor som tas upp i interpellationen är väldigt
            viktiga att göra någonting åt. Det finns alltså en tydlig ambition.
            I något fall finns det en färdig utredning som remissinstanserna
            lämnat in sina synpunkter på. Då går det snabbare att göra någonting.
            Ministern utlovar också att identitetsstöld ska förbjudas redan
            under våren. I andra frågor jobbar utredningar tillsatta av förra
            regeringen, som ministern nämner. Det vore slöseri med resurser
            att strunta i de utredningarna. Man ska låta dem slutföra det
            de håller på med innan man gör någonting.
          </note>
          <note>
            Det finns frågeställningar som absolut inte får tappas bort angående
            nya typer av brott. Det är just på nätet som brotten växer. Allt
            mer koncentreras till nätet. Det är viktigt att man kollar ordentligt
            på förslagen innan man lägger fram dem, så att man inte missar
            någonting. Ett exempel är gromning, där lagen tyvärr har blivit
            väldigt tandlös. Det måste vi göra någonting åt. Risken är att
            man får en tandlös lagstiftning också mot näthat. Det man kunnat
            se med gromning är till exempel att det krävs väldigt mycket för
            att man ska kunna kalla det gromning. Dessutom kan det vara svårt
            att få fram ip-nummer, eftersom det ofta krävs en hög straffsats
            för att komma åt dem. Det kommer att vara samma problem med näthat.
          </note>
          <note>
            Jag kan ta ett konkret exempel som man ändå får beteckna som
            näthat. En tidigare bekant till en ung tjej utnyttjade information
            som han hade om henne med allt från bh-storlek till tidigare pojkvänner,
            det vill säga allt i deras privatliv, och skapade ett konto i
            hennes namn. Hon fick tusentals förslag från äldre män och fick
            byta telefonnummer och allting. Den här typen av handlingar måste
            också förbjudas. Vi måste täcka in det.
          </note>
          <note type="speaker">
            Anf. 9 Justitie- och migrationsminister MORGAN JOHANSSON (S):
          </note>
          <note>
            Herr talman! Jag vill för klarhetens skull säga följande.
          </note>
          <note>
            För det första: Det finns inget färdigutrett förslag om gromning
            som ligger på regeringens bord. Det finns en utredning som den
            förra ministern Beatrice Ask var med och tillsatte och där hon
            själv satte vilket datum den skulle vara färdig, det vill säga
            i juni.
          </note>
          <note>
            När vi får in det underlaget kan vi gå vidare till riksdagen.
            Det gör vi också. Jag tycker att frågan är väldigt viktig. Jag
            tänker inte vänta till 2016, 2017 eller vad det nu var Beatrice
            Ask spekulerade att vi skulle vänta till. Den här frågan är viktig,
            och den måste vi klara ut.
          </note>
          <note>
            Precis som Hillevi Larsson säger är det en lagstiftning som inte
            har fungerat och som den gamla regeringen är skyldig till och
            drev igenom, och den har inte fungerat som det var avsett. Vi
            trodde kanske också att den skulle fungera bättre än vad den gjorde.
            Nu har vi en utredning för att se hur man kan effektivisera lagstiftningen
            . U tredningen kommer i juni, och d et är Beatrice Ask själv som
            har tillsatt den.
          </note>
          <note>
            För det andra: Det finns heller inget färdigutrett förslag om
            näthat. Det finns inget förslag som ligger. Det finns ett utredningsuppdrag
            som ska vara färdigt i januari 2016. Det är inte jag som har tillsatt
            den utredningen. Det är Beatrice Ask själv som har gjort det och
            som också har satt vilket datum som den ska komma.
          </note>
          <note>
            Jag kan försäkra att när vi får ett underlag från den utredningen
            kommer vi också att vara beredda att gå vidare med den. Som jag
            sa i mitt tidigare inlägg betraktar jag det som en väldigt viktig
            fråga. När vi ser på förtals- och ärekränkningsbrotten är de allvarligare
            nu. Man kan inte flytta från internet och bli glömd på internet.
            Man kan inte flytta ifrån detta utan kommer ständigt att påminnas
            om det som läggs ut på nätet.
          </note>
          <note>
            För det tredje: Det finns ett förslag om id-kapningar på regeringens
            bord. Det går vi fram med i vår i en lagrådsremiss, och vi kommer
            till riksdagen så fort som möjligt.
          </note>
          <note>
            För det fjärde: Det finns ett förslag om grovt fordringsbedrägeri.
            Där har remissutfallet varit något blandat. Vi behöver göra ytterligare
            en studie och får ett nytt underlag i september. Sedan går vi
            vidare också med det så fort vi bara kan. Jag har lite svårt att
            förstå anklagelserna från den tidigare regeringen om att den nya
            regeringen som bara suttit i några månader inte har jobbat tillräckligt
            fort när vi jobbar enligt den tidtabell som den gamla regeringen
            satte upp.
          </note>
          <note>
            Slutligen vänder jag mig till Finn Bengtsson om frågan om narkotika.
            Det är utmärkt att vi fortsätter att följa den frågan. Den lämpligaste
            formen är att göra det i en interpellationsdebatt med det ansvariga
            statsrådet. Det fungerar så i regeringen att det alltid är ett
            departement som är ansvarigt för att bereda ett förslag. Sedan
            kommer också Justitiedepartementet att kopplas in i de diskussionerna.
            Men det är alltid ett departement och ett statsråd som är ansvarig
            för frågan.
          </note>
          <note type="speaker">
            Anf. 10 BEATRICE ASK (M):
          </note>
          <note>
            Herr talman! Justitieministern behöver inte berätta för mig vilka
            utredningar jag har tillsatt eller när de kommer. Jag har heller
            inte påstått att de utredningar som finns skulle vara färdiga.
            Det är de naturligtvis inte.
          </note>
          <note>
            När jag läser svaret från ministern ser jag däremot att man tänker
            sig att det inte räcker med Gromningsutredningen när den landar.
            Man lägger till Integritetsutredningen i formuleringen, vilket
            för mig innebär att man kommer att ytterligare försena möjligheten
            att lägga fram ett skarpt förslag.
          </note>
          <note>
            När det gäller identitetsstöld och grovt fordringsbedrägeri finns
            det färdigutredda förslag, och de har remissbehandlats. Nu säger
            justitieministern att det finns lite invändningar mot förslaget
            om grovt fordringsbedrägeri. Det är möjligt. Men med tanke på
            hur det ser ut får man nog ärligt talat skynda på där. Vad gäller
            identitetsstöld hade regeringen kunnat lägga fram ett förslag
            något tidigare så att man inte hade fallit för den stupstock som
            finns i riksdagen och tvingat oss att vänta ända tills i höst
            med en behandling.
          </note>
          <note>
            Vi får väl försöka fundera över om vi kan ha sommararbete i riksdagen
            eller någonting. Jag tycker att det är oerhört angeläget att få
            stopp på den typen av kriminalitet. Det är en födko för grovt
            kriminella. Det dras in hur mycket pengar som helst. Vi måste
            komma till skott med dessa stölder av människors identitet.
          </note>
          <note>
            Vi måste också stoppa bluffakturorna i bred mening. Vi kan inte
            förlita oss på alla de åtgärder som andra kan vidta . Det är för
            kostsamt i processerna att driva varje enskilt ärende. Det vore
            en fördel om vi så att säga kunde ta brottet och lägga det något
            tidigare i lagstiftningen. Det är poängen med grovt fordringsbedrägeri.
          </note>
          <note>
            Jag vet att saker och ting tar tid. Så är det. Näthat har jag
            inte lyft fram eftersom jag är väl medveten om svårigheterna.
            Men det utvecklingsarbete som pågår är oerhört angeläget. Jag
            koncentrerade mig på två saker som är färdigutredda. Det jag kan
            läsa mig till är en försening av något som är oerhört angeläget,
            nämligen att stoppa övergreppen mot barn.
          </note>
          <note type="speaker">
            Anf. 11 Justitie- och migrationsminister MORGAN JOHANSSON (S):
          </note>
          <note>
            Herr talman! Jag vill än en gång för klarhetens skull säga att
            gromningen inte är färdigutredd. Där får vi ett underlag i juni,
            och då tänker vi gå vidare med det. Det kanske finns ett missförstånd
            här. Jag tänker inte vänta på ytterligare någon utredning innan
            vi börjar att behandla det. Vi kommer att gå till riksdagen så
            fort som möjligt. Har vi det på plats i juni börjar vi processen
            där.
          </note>
          <note>
            Riksdagen kommer att få ett förslag om id-stölderna i år, och
            då blir ett rimligt ikraftträdande den 1 januari för en kriminalisering
            av id-kapningar. Där fullföljer vi det utredningsförslag som finns
            i dag. Ärligt talat jobbar vi enligt den tidtabell som den förra
            regeringen satte upp för utredningarna. Därför har jag lite svårt
            att ta till mig av kritiken att vi skulle vara sena. Det är ni
            som har satt datum för när utredningarna ska vara färdiga.
          </note>
          <note>
            Jag hoppas att vi, när vi väl kommer fram till riksdagen med
            förslag , kommer överens om det substantiella, det materiella
            innehållet i förslagen. Där upplever jag inte att det finns någon
            egentlig skillnad mellan oss. Vi vill alla gå fram med alla de
            frågor som har diskuterats i dag, och då ser vi till att göra
            det så fort som möjligt.
          </note>
          <note>
            Överläggningen var härmed avslutad.
          </note>
          <note>
            § 9 Svar på interpellation 2014/15:209 om vargjakten i Dalarnas
            län
          </note>
          <note type="speaker">
            Anf. 12 Statsrådet SVEN-ERIK BUCHT (S):
          </note>
          <note>
            Herr talman! Ulf Berg har frågat landsbygdsministern vilka åtgärder
            han kommer att vidta för att säkerställa att det finns tillräcklig
            kompetens hos länsstyrelserna för att fatta beslut som är juridiskt
            hållbara när det gäller licensjakt på varg.
          </note>
          <note>
            Jag vill framhålla att det är olämpligt att jag som statsråd
            har synpunkter på hur en myndighet hanterar ärenden. Jag utgår
            från att ansvariga myndigheter följer gällande lagstiftning.
          </note>
          <note>
            I fråga om licensjakt på varg har tillämpande myndighet att ta
            ställning till komplexa frågor. Detta gör de på eget ansvar. Att
            Naturvårdsverket efter ett överklagande gör en annan bedömning
            än länsstyrelsen är i sig inte anmärkningsvärt. Det bidrar till
            att en praxis utformas , vilket är värdefullt för den framtida
            hanteringen.
          </note>
          <note>
            Jag kan vidare i det aktuella fallet konstatera att Länsstyrelsen
            i Dalarnas län nu har fattat ett nytt beslut som innebär att den
            öppnar för jakt med jaktstart den 24 januari 2015.
          </note>
          <note type="speaker">
            Anf. 13 ULF BERG (M):
          </note>
          <note>
            Herr talman! Vid frågestunden förra veckan frågade jag försvarsminister
            Peter Hultqvist om Älvdalens skjutfält och fick ungefär samma
            svar som jag nu fick av landsbygdsminister Sven-Erik Bucht. Man
            är livrädd för konstitutionsutskottet och törs inte lägga sig
            i. Det är olyckligt när både landsbygdsministern och försvarsministern
            är skotträdda.
          </note>
          <note>
            Om man har statliga organ som har till uppgift att vara närmast
            människor måste man förvissa sig om att det finns den kompetens
            s om behövs för att de lagar vi stiftar i kommaren kan förverkligas.
          </note>
          <note>
            Det är naturligtvis extra olyckligt när det gäller jakt och förvaltning
            av varg. Det har varit en lång diskussion även här i riksdagen,
            och det har funnits en hel del åsikter från olika håll. Därför
            är det fantastiskt bra att vi äntligen har kommit dithän att vi
            har kunnat börja förvalta vargen.
          </note>
          <note>
            Jag är den förste att tycka att det också är viktigt att vi har
            ett regelsystem som är noggrant och precist just eftersom det
            är en så pass omdiskuterad förvaltning.
          </note>
          <note>
            Det är dock olyckligt när Länsstyrelserna i Värmland och Örebro
            klarar av sitt jobb men inte Länsstyrelsen i Dalarna. Det har
            också hänt i samband med ett skyddsjaktsbeslut på ett revir som
            i dag är föremål för förvaltningsjakt eftersom vargar var närgångna
            i närheten av skolgårdar och liknande. Inte heller då lyckades
            man formulera beslutet så att det kunde bli en skyddsjakt. Även
            där sa Naturvårdsverket nej eftersom alla statuter inte var uppfyllda.
          </note>
          <note>
            Som sagt: Jag är den förste att välkomna att det sker en noggrann
            prövning i dessa svåra frågor. Det bevisar samtidigt, om vi ska
            se det från den ljusa sidan, att överklagandeinstrumentet fungerar.
            Detta har varit föremål för diskussion, och det finns fortfarande
            en juridisk prövning. I dagarna kommer Högsta domstolen förhoppningsvis
            med ett klargörande av om man kan överklaga vargjakten i förvaltningsdomstol.
            Det sa Förvaltningsrätten i Karlstad ja till, men Kammarrätten
            i Göteborg sa att detta inte var föremål för möjlighet att överklaga.
            Vi hoppas att HD bringar klarhet i vad som gäller.
          </note>
          <note>
            Vi känner alla till att det är så här med lagstiftning. Vi kan
            också se det av den debatt som var tidigare här; ibland kan vi
            ha en uppfattning om vad vårt lagstiftningsarbete kan resultera
            i och var rågången ska vara. Det är inte alltid den hamnar där
            efter juridisk prövning. Just när det gäller vargjakt har vi verkligen
            sett prov på hur man har gjort försök från denna kammare att få
            till det. Men nu har vi en lagstiftning från Alliansens sida från
            december 2013. Om EU-domstolen inte tycker att detta strider mot
            gällande EU-rätt och om även Högsta domstolen kommer fram till
            att det inte går att överklaga tyder mycket på att det blir så
            här. Det är klargörande.
          </note>
          <note>
            Jag vidhåller dock att landsbygdsministern ska ansvara för detta
            och se till att det finns kompetens ute i de statliga myndigheterna.
          </note>
          <note type="speaker">
            Anf. 14 Statsrådet SVEN-ERIK BUCHT (S):
          </note>
          <note>
            Herr talman! Det är viktigt att man som statsråd följer det regelverk
            som finns. Det finns ingen anledning att gå utanför det. Då ska
            man prickas av konstitutionsutskottet.
          </note>
          <note>
            Jakten på varg är regionaliserad, och jag tycker att det är bra.
            Jag har fullt förtroende för de myndigheter som hanterar detta
            – länsstyrelserna och Naturvårdsverket. Detta är rättsprocesser
            som är pågående, och det är inte heller någonting som jag som
            statsråd över huvud taget på något sätt ska kommentera eller gå
            in i. Högsta förvaltningsdomstolen har meddelat att de kommer
            att fatta beslut om överklagandena i morgon.
          </note>
          <note>
            När det gäller Dalarna har man ett beslut på att det är åtta
            vargar, och fyra av dem är fällda.
          </note>
          <note>
            Ulf Berg! Det finns stater runt om i världen där politiker bestämmer
            vem som ska sitta i en länsstyrelse eller ha ett jobb i en länsstyrelse
            eller på en myndighet. Men jag hoppas verkligen inte att det är
            dit Ulf Berg och Moderaterna vill ta Sverige.
          </note>
          <note type="speaker">
            Anf. 15 ULF BERG (M):
          </note>
          <note>
            Herr talman! Det där sista måste jag säga att jag blev lite förundrad
            över. Känner landsbygdsministern till att det snart ska utses
            en ny landshövding av regeringen? Det är regeringen som utser
            landshövdingen, som är yttersta chef för en länsstyrelse. Jag
            tycker att man ska beakta det jobbet när man ska utse en ny landshövding
            eftersom vår nuvarande landshövding slutar efter skid-VM.
          </note>
          <note>
            Jag är som sagt övertygad om att det är viktigt att det finns
            en bra ledning. Det som absolut inte är bra är när beslut i Sveriges
            riksdag inte blir verklighet därför att tjänstemän kanske inte
            har den kompetens som krävs för att riksdagens beslut ska bli
            verklighet. Det finns en mycket bred majoritet i Sveriges riksdag
            för att man ska förvalta varg. Men en person i en förvaltningsrätt
            kanske kan sätta stopp för det eftersom det står i domen att det
            är ”tveksamt” om detta fungerar eller inte i EU-rätten.
          </note>
          <note>
            Jag är den förste att hålla med landsbygdsministern om att vi
            som lagstiftare ska vara väldigt försiktiga med att gå in och
            styra domslut; det ska vi inte göra över huvud taget. Men i det
            här fallet hade man fått delegation från Naturvårdsverket till
            länsstyrelsen att fatta beslut om vargjakt. Länsstyrelsen anser
            att man ska bedriva vargjakt och förvaltning av varg i Dalarna,
            men man klarar inte av att formulera beslutet vid första försöket.
            Det är naturligtvis otroligt olyckligt i en infekterad fråga om
            man inte kan sätta in rätt åtgärder från början.
          </note>
          <note>
            Att landsbygdsministern i det läget försöker beskylla mig för
            att ha politisk toppstyrning tycker jag är lite av ett slag under
            bältet. Jag tror att vi känner varandra så väl att vi vet att
            vi är otroligt noga med detta.
          </note>
          <note>
            Men man måste också kunna diskutera problemen: Vi får inte till
            en förvaltningsjakt i vissa fall därför att man inte har förmågan
            att formulera besluten. Länsstyrelsens första beslut överklagades
            också av ett annat skäl. Det var ett revir i trakten av Idre som
            var utpekat. Det var Jägarförbundet som ansåg att det stred mot
            Naturvårdsverkets delegation.
          </note>
          <note>
            Som jag tidigare sa finns det otroligt strikta bestämmelser för
            när jakt får inledas och vilka kriterier som ska vara uppfyllda.
            Jag är den förste att försvara dessa tuffa kriterier, för detta
            är ett mycket speciellt vilt att för ­ valta. Men om man har bestämt
            och i dialog med Viltförvaltningsdelega ­ tionen i Dalarna sagt
            att det ska förvaltas varg måste tjänstemännen också kunna skriva
            ett beslut. Bevisligen kunde man det vid andra försöket, för nu
            förvaltas det varg.
          </note>
          <note>
            Jag hoppas på den diskussion som vi har haft i stort sett så
            länge som jag har funnits i riksdagen, sedan 2006. Om allt går
            som det ska är jag ganska övertygad om att vargen inom en snar
            framtid kommer att förvaltas på precis samma sätt som vi gör med
            björn och lo: Man fattar vettiga beslut efter inventeringar. Då
            kan vi diskutera nivåer och liknande, och inte juridiskt hårklyveri.
          </note>
          <note type="speaker">
            Anf. 16 Statsrådet SVEN-ERIK BUCHT (S):
          </note>
          <note>
            Herr talman! Det finns tydligt reglerat i regeringsformen hur
            ett statsråd får gå in. Där är vi förbjudna som statsråd att gå
            in och värdera myndighetsbeslut, och det tänker jag följa.
          </note>
          <note>
            Också utnämningspolitiken är reglerad. På länsstyrelserna är
            det regeringen som utser landshövding, men inte något annat. Jag
            kan inte som statsråd värdera eller lägga mig i det första beslutet
            som man fattade på länsstyrelsen, och inte heller det andra. Man
            kan dock konstatera att också det andra beslutet har överklagats,
            men det har icke bifallits av Naturvårdsverket.
          </note>
          <note>
            Vi kan också konstatera att jakten är i gång, och av licenskvoten
            på åtta djur är fyra fällda.
          </note>
          <note type="speaker">
            Anf. 17 ULF BERG (M):
          </note>
          <note>
            Herr talman! Jag vill minnas att det är sju djur. Men jag kan
            ha fel. Eftersom en av vargarna i Örebro var kraftigt skabbangripen
            tilldelas man ytterligare en varg. Det är naturligtvis olyckligt
            ur ett helt annat perspektiv. Vi får diskutera en annan gång hur
            skabbproblematiken kan ställa till det eftersom skabb verkar vara
            betydligt mer utbrett än vad man kanske har förväntat sig.
          </note>
          <note>
            Avslutningsvis kanske man ska komma med lite kreativa förslag.
            Vid väldigt speciella frågor började alliansregeringen samordna
            så att vissa länsstyrelser hade vissa frågor. Då var det inte
            nödvändigt att min kompetens som biodlare skulle finnas hos alla
            länsstyrelser. Det är en sak som man skulle kunna fundera över.
            Den här typen av frågor är ändå väldigt speciella.
          </note>
          <note>
            Man skulle kunna tänka sig, med behållande av Viltförvaltningsdelegationen,
            att ett färre antal länsstyrelser skulle hålla på med de här frågorna
            för att man ska kunna få beslut som ser ungefär lika ut, oavsett
            vilket län man befinner sig i. Tidigare har det också varit en
            debatt om att vissa län kunde ha snabba skyddsjaktsbeslut medan
            andra län inte alls medgav skyddsjakt. Jag kan tycka att länsstyrelser
            ska ha samma tolkning av de regler som gäller. Det pratas naturligtvis
            över länsgränser, och då undrar man varför man i vissa län är
            så strikt hållna när andra län får.
          </note>
          <note>
            Jag är nöjd med att landsbygdsministern inte lägger sig i länsstyrelsens
            operativa arbete utan nöjer sig med att utse en bra landshövding
            för Dalarna som kommer att tillkännages 2015.
          </note>
          <note type="speaker">
            Anf. 18 Statsrådet SVEN-ERIK BUCHT (S):
          </note>
          <note>
            Herr talman! Jag har en upplysning. Det var faktiskt sju vargar
            i Dalarna från början, men man har ansökt om att få en extra,
            vilket beviljades i går. Det är alltså åtta vargar, och fyra är
            fällda.
          </note>
          <note>
            Det är viktigt att vi har en långsiktig rovdjurspolitik. Vi ska
            ha en gynnsam bevarandestatus. Vi ska ha respekt för rovdjuret,
            men vi måste också ha respekt för människan. Och vi vet att det
            finns problem med tamdjur som man bryr sig om. Det är också en
            trygghetsfråga för människor ute i bygden.
          </note>
          <note>
            Rovdjurspolitiken kan alltid utvecklas. Det är en väldigt komplex
            fråga, och det finns mycket laddning i frågan. Jag är aldrig främmande
            för att utveckla rovdjurspolitiken och för att göra den bättre.
            Däremot kommer jag aldrig att gå in och döma om en myndighet har
            gjort rätt eller fel. Det är djupt olämpligt av ett statsråd att
            göra det.
          </note>
          <note>
            Tack för en bra debatt!
          </note>
          <note>
            Överläggningen var härmed avslutad.
          </note>
          <note>
            § 10 Svar på interpellationerna 2014/15:160 och 190 om lokal
            polisverksamhet
          </note>
          <note type="speaker">
            Anf. 19 Statsrådet ANDERS YGEMAN (S):
          </note>
          <note>
            Herr talman! Johan Pehrson har frågat mig vilka åtgärder jag
            avser att vidta för att i praktiken möjliggöra för 2 000 fler
            lokalt förankrade poliser i Sverige från och med den 1 januari
            2015. Beatrice Ask har frågat mig vilka initiativ jag och regeringen
            förbereder för att säkerställa en ökad polisiär närvaro i hela
            landet i enlighet med polisreformens intentioner.
          </note>
          <note>
            Sverige ska vara ett tryggt land att leva i, och att minska brottsligheten
            och öka människors trygghet är målet för regeringens kriminalpolitik.
            Ett starkt och fungerande rättsväsen är en förutsättning för ett
            tryggt samhälle. Polisen har en viktig roll i detta arbete. En
            närvarande och tillgänglig polis som bland annat utgår från lokala
            problembilder i sitt arbete och som samverkar med andra aktörer
            är central för att nå långsiktiga och hållbara resultat på alla
            områden.
          </note>
          <note>
            Organisationsreformen av polisen den 1 januari 2015 kommer att
            skapa bättre förutsättningar för en effektiv, flexibel och enhetlig
            polisverksamhet. En av de viktigaste utgångspunkterna för arbetet
            med reformen är också att stärka den lokala närvaron och tillgängligheten.
          </note>
          <note>
            När den nya organisationen nu byggs upp är målet enligt Genomförandekommittén
            för nya Polismyndigheten att mer än hälften av polisregionernas
            verksamhet ska utföras i lokalpolisområden, med ökad polisiär
            närvaro i hela landet som följd. Lokalpolisområden med större
            mandat och mer resurser är därför kärnan i den nya Polismyndigheten.
          </note>
          <note>
            Genom att stärka den lokala närvaron och tillgängligheten utifrån
            en lokal problembild skapas bättre förutsättningar för ökad trygghet
            och en effektiv brottsbekämpning. Även delar av den grova och
            organiserade brottsligheten kommer att kunna angripas från ett
            lokalt perspektiv.
          </note>
          <note>
            Den nya Polismyndigheten startade sin verksamhet den 1 januari
            2015. Polismyndigheten och den nye rikspolischefen måste nu ges
            tid och möjlighet att implementera den nya organisationen. Regeringen
            har i regleringsbrevet för 2015 gett Polismyndigheten i uppdrag
            att löpande redovisa det fortsatta genomförandet av ombildningen.
            Jag kommer att noga följa detta arbete för att förvissa mig om
            att intentionerna med ombildningen uppfylls.
          </note>
          <note type="speaker">
            Anf. 20 JOHAN PEHRSON (FP):
          </note>
          <note>
            Herr talman! Jag tackar statsrådet Ygeman för svaret.
          </note>
          <note>
            Frågan om en effektiv och lokalt närvarande svensk polis är central.
            Det är en central välfärdsfråga att vi har en fungerande svensk
            polis i hela vårt land.
          </note>
          <note>
            Det är korrekt noterat av statsrådet att vi nu har en ny organisation
            på plats. Den har vi jobbat med rätt så länge, och vi är ganska
            överens om hur den ska se ut. Men jag vill påminna statsrådet
            om att sist socialdemokrater genomförde en stor omorganisation
            av svensk polis – den hette närpolisreformen – avvecklades den
            ungefär två och en halv vecka efter att den hade kommit på plats.
            Jag vill därför understryka att det är extremt viktigt att statsrådet
            Ygeman nu är närvarande och ser vad som händer.
          </note>
          <note>
            Tanken är att kompetensen hos de tusentals viktiga byråkrater
            som frigörs från de polismyndigheter som nu har försvunnit och
            uppgått i en – resurser på HR-avdelningar, på rättsavdelningar,
            på administration och på it – förhoppningsvis kan användas mer
            effektivt i direkt brottsbekämpning, och då helst lokalt förankrat.
            Men man ändrar inte det här över en dag.
          </note>
          <note>
            En viktig fråga till statsrådet Ygeman är om han kan utveckla
            hur han ser på övergången av de personer som inte omedelbart har
            rätt plats även om de är så att säga mappade i systemet och finns
            någonstans i den nya organisationen. Nu måste verksamheten nämligen
            tryckas ut. Det är en beställning som vi är överens om politiskt,
            men den måste också ske i verkligheten. Kan statsrådet utveckla
            ytterligare hur det ska gå till?
          </note>
          <note>
            Jag tycker också att en central fråga är hur löftena om den lokala
            polisen ska verkställas och följas upp. Jag tillhör dem som tycker
            att de samverkansavtal som den förra regeringen drev igenom och
            som vi fick på plats i stort sett överallt är bra. Det borde vara
            uppenbart för varje polis att effektiv brottsbekämpning och trygghetsskapande
            bygger på samverkan mellan många kommunala och landstingskommunala
            aktörer. Jag behöver bara nämna socialtjänst, skola, missbrukarvård
            och lite ungdoms- och fritidsförvaltning och annat som handlar
            om att se till att brott inte begås. Här är polisen naturligtvis
            en central medspelare till andra offentliga intressenter.
          </note>
          <note>
            Hur vill statsrådet Ygeman att det återkopplas till exempelvis
            lokala fullmäktige i Karlskoga, Degerfors, Ystad eller var vi
            vill? Kan statsrådet tänka sig att den lokala polischefen på något
            sätt återrapporterar till fullmäktige framöver? Det handlar om
            att verkligen knyta ihop den beställning som finns, de önskningar
            man nu är ute och samlar in och de löften man lovar att försöka
            fullfölja gentemot medborgarna.
          </note>
          <note>
            Jag har alltså två frågor. Hur får vi tryck på att de viktiga
            byråkrater som nu har blivit överflödiga kommer ut i aktiv operativ
            tjänst och att de har en lokal ledning? Och hur vill statsrådet
            Ygeman se till att vi får den lokala förankringen och den lokala
            uppföljningen, gärna via fullmäktige? Det är en central fråga
            för Sveriges medborgare och borde vara en central fråga för samtliga
            kommunfullmäktige runt om i Sverige.
          </note>
          <note type="speaker">
            Anf. 21 BEATRICE ASK (M):
          </note>
          <note>
            Herr talman! Jag vill också tacka ministern för svaret, som ju
            egentligen inte är så mycket till svar.
          </note>
          <note>
            Jag delar Johan Pehrsons uppfattning att det finns skäl att ligga
            på när det gäller att försäkra sig om att den här reformen genomförs.
            Det räcker liksom inte med intentionen, därför att den här organisationen
            har en förmåga att sätta sig som den vill i alla fall.
          </note>
          <note>
            Det fanns skäl till att den förra regeringen beslutade om att
            öka antalet poliser, att vi började öppna nya poliskontor och
            säkerställde att vi fick lokalt förankrad polis på fler håll i
            landet. Den tidigare S-regeringen hade ju gått som en slåttermaskin
            över Polissverige och lagt ned – en masse, skulle jag vilja påstå
            – poliskontor.
          </note>
          <note>
            Nu är inte kontoren i sig det mest nödvändiga, men den lokala
            polisförankringen är viktig.
          </note>
          <note>
            Därför blir jag lite bekymrad när jag läser att ministerns enda
            åtgärd i det här fallet är att man har bett att få återkommande
            rapporter om genomförandet av en organisatorisk förändring. Det
            är lite grann att luta sig tillbaka, och det duger inte, för vi
            har stora problem.
          </note>
          <note>
            Sent i höstas kom Rikspolisstyrelsens rapport med en översikt
            av kriminella nätverk med lokal påverkan i samhället. Jag hoppas
            att inrikesministern har läst rapporten från pärm till pärm. Här
            beskriver man 55 speciella områden över hela Sverige, där lokala
            kriminella nätverk agerar på ett sådant sätt att man stör lokalsamhället
            och där polisen uppfattar att de har svårt att arbeta.
          </note>
          <note>
            Man påstår i rapporten att det på nästan alla ställen bedrivs
            öppen narkotikahandel. Polisen vet om det, medborgarna vet om
            det. Det är stökigt, och det är bråkigt. Det är vanligt med hot,
            våld och ekonomiska sanktioner. Begreppet ”bötning”, som ni säkert
            har hört talas om, är sådant som är vanligt förekommande i alla
            de här stads- och kommundelarna. Det är sto ­ ra problem.
          </note>
          <note>
            Till detta kommer utpressning, stölder och olika typer av störningar
            när det gäller småföretag och butiker, som har väldigt svårt att
            överleva i de här områdena.
          </note>
          <note>
            Polisen landar i frågan vad man ska göra åt saken. Polisen menar
            att det är nödvändigt med en kontinuerlig polisiär närvaro parallellt
            med uthålliga insatser. Man menar att ett problem är att det har
            varit för ad hoc-inriktat. Man behöver de lokala poliserna för
            att kunna arbeta med detta. Man måste etablera ett bra samarbete.
          </note>
          <note>
            Nu kommer rapporterna igen om oro runt om i landet. Det läggs
            ned poliskontor. Det ska dras in, det ska centraliseras. Det är
            stick i stäv med utredningen, och då undrar ju vän av ordning:
            Var är regeringen? Vad tänker regeringen göra för att säkerställa
            att vi inte hamnar i den situationen?
          </note>
          <note>
            De här 55 områdena är inte ensamma om att behöva den lokala polisen.
            Det finns fler utmaningar. Kringresande kriminella ligor ställer
            till det mycket för näringslivet och för enskilda människor runt
            om i hela Sverige, också på landsbygden. Vi har våld och fylla
            nästan varenda helg och i samband med olika evenemang. Det behöver
            alltid hanteras. Vi har hatbrotten. Vi har våld i nära relationer
            – där skiljer man inte på stad och land. Vi har psykiskt störda
            som agerar och som kan vara besvärliga att hantera. Här kan polisen
            göra mycket. Vi har människor som går vilse.
          </note>
          <note>
            Listan kan bli hur lång som helst. Människor drabbas hela tiden.
            Det är viktigt med den lokala polisnärvaron för att snabbt kunna
            ingripa och få ordning och reda.
          </note>
          <note>
            Nästan allt arbete är alltså lokalt, och det är därför riksdagen
            har gjort ett tillkännagivande om att regeringen ska återkomma
            och berätta vilka initiativ man tar. Det enda ministern nu har
            kommit på när det gäller den här interpellationen är att man ska
            följa arbetet och hoppas att polisen ska höra av sig och berätta
            vad de gör.
          </note>
          <note>
            Det räcker inte! Jag vill veta vilka åtgärder regeringen är beredd
            att vidta.
          </note>
          <note type="speaker">
            Anf. 22 Statsrådet ANDERS YGEMAN (S):
          </note>
          <note>
            Herr talman! Jag hade tänkt vara artig och svara interpellanterna
            i ordning, men jag tror tyvärr att Johan Pehrson får vänta en
            eller två minuter på svar på sina två frågor efter denna tirad
            av den som har varit ansvarig för den här utvecklingen i åtta
            år.
          </note>
          <note>
            Jag vet inte om det är spelad upprördhet eller om det är vad
            det är. Beatrice Ask nämner 55 områden. Jag har läst rapporten.
            Jag har besökt områdena. Jag har växt upp i ett par av de områden
            som finns i rapporten.
          </note>
          <note>
            Vad är då bakgrunden till utvecklingen? Jo, det är åtta år av
            ökad arbetslöshet. Det är åtta år av ökade skillnader i samhället.
            Det är åtta år av sjunkande skolresultat och åtta år av lägre
            brottsuppklaring.
          </note>
          <note>
            Att då komma, två månader efter att man har flyttat ut från Rosenbad
            och varit ansvarig för den här utvecklingen, och säga ”vad gör
            regeringen” ger närmast ett parodiskt intryck.
          </note>
          <note>
            Hur ska vi ge människorna i dessa områden deras trygghet och
            ordning tillbaka ? Jo, genom lokal polisiär närvaro. Det är nämligen
            så, Beatrice Ask, att de människor som bor i de här områdena är
            otryggare än människor som bor i andra områden. De är mer utsatta
            för brott än människor som bor i andra områden. Genom polisreformen
            ska vi flytta ut polisresurser närmare medborgarna så att polisen
            löser medborgarnas problem och därmed vinner medborgarnas förtroende
            och kan lösa ännu fler brott.
          </note>
          <note>
            Det är modellen, och jag trodde att vi var överens om den modellen.
            Jag trodde att det var det som var poängen med att vi reformerade
            polisen, att vi satte igång de 2 000 projekten i Genomförandekommittén
            för att nå den här utvecklingen.
          </note>
          <note>
            Regeringen kommer inte att vifta med något trollspö mot polisen.
            Vi tror att det är polisen som är bäst lämpad att klara den här
            uppgiften. Vi ska se till att de får de resurser som krävs och
            det stöd som behövs i den här utvecklingen.
          </note>
          <note>
            Då är det glädjande att polisens förtroende ändå ökar och ökar
            mest av de statliga myndigheterna, att tryggheten i samhället
            ökar, dock med de två undantagen att kvinnors trygghet ökar mindre
            än männens och att det i de socialt utsatta områdena inte sker
            samma trygghetsökning. Det är två saker som vi ska vara väldigt
            uppmärksamma på.
          </note>
          <note>
            Johan Pehrson ställde två frågor, och jag ska inte glömma dem
            bara för att jag blev upphetsad över det andra.
          </note>
          <note>
            Övergången har börjat. Jag skulle vilja säga att den första månaden
            har varit positiv. Det har inte skett något stort halabaloo. Nu
            börjar ett ganska målmedvetet arbete med att trycka ut de här
            resurserna, precis som Johan Pehrson ger uttryck för, i lokalpolisområdena
            så att vi kan få poliser närmare medborgarna som kan ge ökad trygghet.
          </note>
          <note>
            Johan Pehrson ställde även frågan om återkopplingsformen till
            lokalsamhället. Visst kan man tänka sig att polischefen kan komma
            till kommunfullmäktige, och man kan också tänka sig att man har
            ett bra arbete med lokala trygghetsundersökningar eller att polisen
            återkopplar direkt till medborgarna.
          </note>
          <note>
            Jag vill inte låsa fast en nationell form för hur återkopplingen
            ska ske. Däremot vill jag vara väldigt tydlig med att det är viktigt
            att man har den och att polisen utifrån förutsättningarna i lokalsamhället
            ska avgöra vilken form som är bäst. Medborgarlöften kan vara ett
            sätt. Olika dialoger eller avtal kan vara andra sätt.
          </note>
          <note>
            De här avtalen mellan kommuner och polisen tycker jag har varit
            positiva, men grunden i den nya polisreformen är att poliserna,
            utifrån lokala förutsättningar, ska bekämpa brottsligheten som
            den ser ut där, och det vill jag vara noga med.
          </note>
          <note type="speaker">
            Anf. 23 JOHAN PEHRSON (FP):
          </note>
          <note>
            Herr talman! Tack, statsrådet Ygeman! Det är bra att vi är överens
            om att det ändå krävs fokus. I vilken omfattning Anders Ygeman
            gör det själv eller om han använder sig av trollspöet och Dan
            Eliasson för detta får vi väl se, men vi är överens om att verksamheten
            ska ut nära i lokalsamhället.
          </note>
          <note>
            Vi är också överens om att det är bra med en utvärdering, för
            jag tror att vi ska hjälpa andra att dra ut verksamheten. Man
            ska känna det personliga ansvaret ute i lokalpolisområdena. Vi
            behöver ju inte ha något amerikanskt New York-system här, men
            man kan ändå se till att det sker en uppföljning regelbundet.
            Vid de tillfällena kanske det också strömmar till lite medborgare
            på läktarna i fullmäktige för att lyssna.
          </note>
          <note>
            Det här intresserar människor, eftersom det är en central, social
            välfärdsfråga att tryggheten ska fortsätta öka och brottsligheten
            ska fortsätta minska. Det är den rätta beskrivningen av de senaste
            åtta åren – för att inte tala om ungdomsbrottsligheten. Den har
            minskat rejält – snacka om framgångsrecept! Man kan säkert tänka
            sig att några sossar har bidragit till det också.
          </note>
          <note>
            Jag vill gärna väcka en fråga till statsrådet Ygeman om rekryteringen
            till polisen. Ni har ett stort intresse för Sveriges mest populära
            utbildning, det vill säga polisutbildningen – som ni säger är
            så dålig. Men det är konstigt att den är så populär, så det går
            inte ihop.
          </note>
          <note>
            Det jag oroar mig för är rekryteringen framöver. Ute i lokalpolisområden
            är det på längre sikt viktigt att få tag på personer som har en
            stark lokal förankring. Teoretiskt kan vid antagningen till polisutbildningen
            samtliga 100, 500 eller 700 sökande vid varje antagningsomgång
            komma från Säff ­ le. Det är verkligen inget fel på Säffle, men
            alla kan inte få jobb i Säffle. Jag lovar! Om rekryt eringen trycks
            ut på regionerna för att se till att det finns personer från både
            öst, väst, nord och syd, och några från min polisregion Bergslagen
            där jag själv hör hemma, kan vi garantera rekryteringen. Vi pratar
            om människor som förväntas – som jag och statsrådet Ygeman vill
            – jobba med svenskt polisarbete i yttre tjänst.
          </note>
          <note>
            Det är ett problem i dag när många duktiga människor kommer från
            till exempel västkusten och hamnar på östkusten norröver, och
            vice versa, och när de är färdiga med sina första år är de snabba
            med att lämna platsen. Då tappar organisationen ett par år när
            dessa poliser har lärt känna den plats de har verkat på. Alla
            vet att när man är ny på jobbet är det inte alltid action direkt
            – om man inte sitter i riksdagen eller är statsråd förstås. Då
            händer saker på en gång!
          </note>
          <note>
            Det tar några år för en bra polis att bli en ännu bättre polis
            och att lära känna lokalsamhället och vad som gäller, inte minst
            om man som polis är intresserad av förebyggande arbete och inte
            bara att åka runt med blåljus. Det vore kul att höra statsrådet
            Ygemans reflexioner över att stärka den lokala rekryteringen.
            Om det sker nu kan vi på några års sikt se en effekt i Sverige.
          </note>
          <note>
            Låt mig fortsätta på den trevliga linjen. Även om jag tror att
            Beatrice Ask gärna fortsätter att vara trevlig – hon är trevlig
            – är det här en utsträckt hand till statsrådet.
          </note>
          <note type="speaker">
            Anf. 24 BEATRICE ASK (M):
          </note>
          <note>
            Herr talman! Jag kan försäkra att jag inte spelar upprörd när
            jag är upprörd, och jag kan försäkra att det inte spelar någon
            roll om jag är minister eller riksdagsledamot; jag är i alla fall
            lika upprörd över de brister som syns runt om i landet.
          </note>
          <note>
            En del av de områden som speglas i rapporten är miljonprogramsområden,
            men de har inte uppfunnits nu. De har inte heller stått stilla.
            Det finns de områden som har utvecklats i rätt riktning, och det
            finns andra som har gått baklänges. Det finns också mer av lokal
            polisverksamhet i dag än tidigare. Det beror delvis på att alliansregeringen
            satsade på fler poliser. Men de resurserna äts upp i takt med
            att befolkningen ökar och problemen förändras. Vi måste hela tiden
            se på hur problemen ser ut här och nu. Jag tog upp den rapport
            som polisen har gjort själv för att belysa att det i hela Sverige
            finns ett antal områden med mycket allvarliga problem. Man kan
            inte vifta undan dem och säga att man väntar tills man ser om
            reformen fungerar som det är tänkt – vi har väl varit överens
            om den?
          </note>
          <note>
            Ja, vi är överens om reformen, men det hjälper inte. Det gäller
            att se till att det finns polisiär verksamhet som arbetar med
            problemen där de faktiskt finns. Jag är övertygad om att det inte
            räcker med att tro att polisorganisationen och rikspolischefen
            ska göra jobbet. Jag tror att det krävs att ansvariga politiker
            agerar, driver på, kommer med förslag, ställer krav och följer
            upp hela tiden. För de människor som bor i dessa områden är det
            nödvändigt med ökad trygghet.
          </note>
          <note>
            Jag nämnd e också ett antal andra problem där vi ser att de bekymmer
            människor möter inte har lösts. Det är på många orter mycket svårt
            att rekrytera polispersonal. I många mindre och mellanstora städer
            är det svårt att behålla kompetent personal , eftersom de gärna
            vill vara i en storstad. Landsbygden ska vi inte prata om. Där
            behövs många gånger polis efter ­ som det faktiskt händer mycket
            där också. Vissa delar av landsbygden har säsongsverksamheter
            som gör att det av och till finns många människor som rör sig
            där och att mycket händer. Organiserad brottslighet och många
            kriminella ligor söker sig till avfolkningsbygder , där de får
            vara i fred för att skapa en bra bas. Då måste det finnas lokal
            polisverksamhet.
          </note>
          <note>
            Jag ser faktiska bekymmer. Tyvärr är det inte tvärsäkert så att
            polisen prioriterar den lokala verksamheten. Poliser i yttre tjänst
            säger ofta att om de har varit på en plats längre än tre år och
            inte har försökt ta sig in på kontoret tror många kolleger att
            de inte duger. De som fortsätter att slita med verksamheten på
            landsbygden känner inte att de får uppskattning för det lokala
            basarbetet som måste göras. De poliser som arbetar lokalt för
            att säkerställa att det finns ett bra samarbete med socialtjänst,
            skola och annat känner ofta att arbetet inte uppskattas eller
            lyfts fram. Det behöver förändras.
          </note>
          <note>
            Jag tror inte att vi ska inbilla oss att den nya polisorganisationen
            löser alla bekymmer. Det krävs politiska initiativ och ett politiskt
            tryck, och jag är helt säker på att det är nödvändigt.
          </note>
          <note>
            Jag vet inte om regeringen kommer att få massor av nya pengar
            till polisverksamheten. Det vore kul om det blir så. Men om regeringen
            inte lyckas med det måste vi trycka ut resurser i den yttre linjen.
            Det kommer att kräva mer än att ministern sitter på kontoret och
            väntar på berättelser om hur genomförandet går till. Det krävs
            ett aktivt agerande.
          </note>
          <note type="speaker">
            Anf. 25 Statsrådet ANDERS YGEMAN (S):
          </note>
          <note>
            Herr talman! Det är kul att det finns två borgerliga riksdagsledamöter
            här som har hämtat inspiration från amerikanska polisfilmer med
            good cop and bad cop. Det är väl möjligen oroväckande för regeringen
            att det är the good cop som har bestämt sig för att sluta och
            börja en annan karriär.
          </note>
          <note>
            Vi är i grunden överens, och vi är helt överens i synen på att
            polisresurser ska ut i lokalsamhället. Den delen behöver vi inte
            diskutera mer.
          </note>
          <note>
            Jag tror också att vi är överens om att det finns problem med
            rekryteringen till polisen när det gäller den lokala förankringen,
            folk med utom ­ nordisk bakgrund och kvinnor. Det positiva är
            att det varje år finns 8 000 människor som vill bli poliser, och
            det borde därför finnas goda förutsättningar inom ramen för högt
            ställda kvalitetskrav att kunna öka mångfalden inom svensk poliskår.
            I den delen kommer jag att återvända till kammaren och redovisa
            hur vi tänker. Här finns problem som måste rättas till.
          </note>
          <note>
            Däremot är vi inte överens om styrningen av polisen. Jag tror,
            tyvärr, att det hänger sig kvar gamla managementfilosofier, new
            public management, som går ut på att polisen kan detaljstyras
            antingen från riksdagshuset på Helgeandsholmen eller från Rosenbad.
          </note>
          <note>
            Jag vill teckna den motsatta bilden. Jag menar från roten av
            mitt hjärta att polisen måste få vara polis. Polisen måste få
            jobba utifrån de lokala problemförutsättningarna, det vill säga
            arbeta problemorienterat, arbeta lokalt och lösa problemen lokalt.
            Jag tror inte på en riksdag eller regering som går in och petar.
            Det tar sig uttryck i att pinnjakten inte finns kvar i regleringsbrevet.
            Det tar sig uttryck i att det regleringsbrev som den här regeringen
            har fattat beslut om är 50 procent kortare än det Beatrice Asks
            regering fattade beslut om.
          </note>
          <note>
            Beatrice Ask frågade mig om jag vet om det finns en massa nya
            pengar till polisen. Det var den borgerliga budgeten som röstades
            igenom, så jag kan svara på frågan. Det blev inte en enda krona
            mer till polisen för 2015 i det beslutet. Som tur är ändrade ni
            inte beslutet som den här regeringen fattade för 2014 om att tillföra
            200 miljoner nya pengar till polisen. Det är vi tacksamma för.
          </note>
          <note>
            Jag tänker inte sitta på mitt kontor och vänta på besked från
            Genomförandekommittén. Dess arbete är ju slutfört. Den nya myndigheten
            startade sitt arbete den 1 januari. Vad jag däremot gör är att
            jag åker runt i hela landet och träffar poliser, bland annat de
            poliser som redan före reformen började arbeta aktivt lokalt och
            mycket framgångsrikt. Jag träffar så många duktiga poliser, oavsett
            om de befinner sig i Stockholm, Malmö eller Göteborgs ytterområden.
            Jag stöttar dem i deras uppdrag. Det är ett av de absolut bästa
            sätten att göra verklighet av vår gemensamma vision och våra gemensamma
            mål om fler poliser närmare medborgarna för att öka tryggheten.
          </note>
          <note type="speaker">
            Anf. 26 JOHAN PEHRSON (FP):
          </note>
          <note>
            Herr talman! Jag håller självklart med statsrådet Ygeman om att
            svensk polis är fantastiskt välutbildad i dag. De brinner för
            uppgiften och gör ett jobb som uppenbart uppskattas bland medborgarna
            – utom möjligen av dem som blir gripna och senare lagförda.
          </note>
          <note>
            Men lokalt finns det saker vi kan förstärka. Man måste vara proaktiv
            från Anders Ygemans sida, och senare här i själva lagstiftningen,
            för att förstärka möjligheten till samverkan och effektivt lokalt
            arbete. Låt mig ge ett exempel.
          </note>
          <note>
            Vi har de senaste åtta åren vidtagit en rad olika åtgärder för
            att förstärka insatserna så att de ska göras tidigare och tydligare
            när unga hamnar i brottslighet. Det kan gälla förutsättningarna
            för att polisen ska utreda all grov och allvarlig brottslighet
            även om en person är mycket ung. Så var det inte tidigare. Det
            har vi genomfört, men det kom nyligen en rapport från Brå som
            visar att det fortfarande inte utreds i tillräcklig omfattning.
          </note>
          <note>
            Anders Ygeman har också besökt en hel del av de områden, som
            även Beatrice Ask och jag såklart besöker, där det av olika skäl
            är väldigt tufft och där den polisiära närvaron är för låg. Personer
            som man talar med där är riktigt oroade för att den svenska rättsordningen
            har gått ut och en annan rättsordning har klivit in, och det är
            inte någon trevlig rättsordning.
          </note>
          <note>
            Då är det viktigt: Vad gör vi för att bryta detta tidigt? Det
            är ju mycket lättare att stoppa små olyckor än stora katastrofer.
            Detta är ett område där statsrådet måste agera ganska snabbt för
            att se till att man från polisiärt håll utreder det än mer och
            till exempel kan sätta in sociala insatser.
          </note>
          <note>
            Det kan fortfarande gälla sekretessregler, där det finns oklarheter
            trots sociala insatsgrupper, och huruvida polisen kan få information
            om drogförsäljning och droganvändning hos unga – en väg som vi
            vet sällan leder till någonting annat än brott, elände och misär.
          </note>
          <note>
            Aktion, tack!
          </note>
          <note type="speaker">
            Anf. 27 BEATRICE ASK (M):
          </note>
          <note>
            Herr talman! Anders Ygeman försöker kleta på mig något slags
            old management, att man skulle detaljstyra polisverksamheten.
            Det vore mig främmande. Det är klart att den polisprofessionalitet
            som finns i poliskåren ska användas av dem som har den utbildningen
            och den uppgiften.
          </note>
          <note>
            Polisen måste naturligtvis få vara polis. Det är helt fel att
            tro att en polisorganisation som får vara i fred skulle lösa alla
            bekymmer. Då hade vi inte alls behövt denna utredning som vi har
            genomfört. Vi hade 21 rätt självständiga polismyndigheter där
            man fick göra lite som man ville. Det innebar att man uppfann
            alla möjliga och omöjliga hjul, dataprogram och annat. Det var
            svårstyrt, och det blev inte bra resultat.
          </note>
          <note>
            Inte minst Socialdemokraterna har många gånger här i kammaren
            påpekat att utredningsresultaten har varit för dåliga. Organisationen
            har inte förmått att prioritera basverksamhet på det sätt som
            skulle göras, utan man har ägnat sig åt väldigt många olika projekt
            och skaffat sig otroligt många chefsnivåer.
          </note>
          <note>
            Nu har vi ensat det, och vi har ändrat organisationen. Skälet
            till det var ju att det behövdes bättre styrning av polisverksamheten,
            mer enhetlighet och mer flexibilitet. Det är bra grundfundament
            för den polisreform som nu är under genomförande.
          </note>
          <note>
            Det Anders Ygeman nu gör är att han säger att politikerna inte
            behövs i det sammanhanget därför att det finns en overheadbild
            eller en bild som man kan visa med hjälp av någon annan teknik
            och att allting då bara kommer att ramla ned. Jag tror inte på
            den saken. Jag tror att det krävs ett intresse och ett agerande
            där man hela tiden driver på för att förverkliga de intentioner
            som vi är parlamentariskt överens om.
          </note>
          <note>
            Min sista fråga till Anders Ygeman är: Hur länge kommer Anders
            Ygeman att bara vänta på dessa rapporter, och när tror han att
            man möjligen behöver ta någon typ av initiativ?
          </note>
          <note>
            Sedan tror jag att det är bra att resa runt och prata med poliser,
            för man måste jobba på många sätt.
          </note>
          <note type="speaker">
            Anf. 28 Statsrådet ANDERS YGEMAN (S):
          </note>
          <note>
            Herr talman! Jag har några få snabba kommentarer, först till
            Johan Pehrson.
          </note>
          <note>
            Sekretessreglerna kanske vi behöver titta på. Men jag tror att
            det mer handlar om tillämpningen av dem än att ändra själva reglerna.
            Efter rapporten om sociala insatsgrupper har jag och Åsa Regnér
            en pågående dialog om vad vi kan göra för att förtydliga den delen.
          </note>
          <note>
            Polisen ska få vara i fred – så tolkar Beatrice Ask det jag säger.
            Det var på intet sätt det jag menade. Vi har tydliga styråror:
            Tryggheten ska öka, brottsligheten ska minska och uppklaringen
            ska öka. Vi fattar tydliga beslut om åt vilket håll polisorganisationen
            ska gå. Sedan ska vi följa upp det i dialog med polismyndigheten
            ständigt och jämt.
          </note>
          <note>
            Visar det sig att polisen inte utvecklas åt det håll som vi gemensamt
            är överens om lovar jag Beatrice Ask att vi ska vidta åtgärder.
            Men innan dess, innan polisen har fått chansen att leva upp till
            de beslut vi har fattat, tänker jag inte vidta några nya åtgärder.
          </note>
          <note>
            Risken är att vi gör som oppositionen. Jag har läst era motioner,
            och där finns inte en brottstyp som ni inte tycker att polisen
            ska prioritera. Näst intill allt ska prioriteras. Vi kommer att
            ha en interpellationsdebatt om en sådan brottstyp senare i dag.
            Jag vill minnas att ni vill att brottsligheten mot djuruppfödare
            ska prioriteras. På många ställen i landet är det säkert ett problem,
            men i Stockholm, som är min och Beatrice Asks valkrets, är det
            problemet ganska litet.
          </note>
          <note>
            Det är inte vårt jobb som politiker att gå in och detaljstyra
            prioriteringar för polisen. Vi ska ge dem tydliga uppdrag. De
            ska lösa sin uppgift utifrån de lokala förutsättningarna. Det
            är därför vi har skippat pinnjakten. Det är därför vi inte vill
            ha alkoholblås på tisdagsförmiddag utan på fredagskväll, när det
            finns några bovar att fånga.
          </note>
          <note>
            Vår inriktning är tydlig: Polisen ska få vara polis, brotten
            ska lösas och brottsligheten ska minska.
          </note>
          <note>
            Överläggningen var härmed avslutad.
          </note>
          <note>
            § 11 Svar på interpellation 2014/15:180 om svenskar som reser
            för att strida i oroshärdar och för terroriststämplade organisationer
          </note>
          <note type="speaker">
            Anf. 29 Statsrådet ANDERS YGEMAN (S):
          </note>
          <note>
            Herr talman! Anti Avsan har frågat justitie- och migrationsministern
            vilka åtgärder han avser att vidta för att hindra personer från
            att resa för att strida i oroshärdar och för terroriststämplade
            organisationer. Han har också frågat hur ministern ställer sig
            till Alliansens förslag om att se över möjligheten att återkalla
            eller tillfälligt omhänderta pass. Frågan har överlämnats till
            mig att besvara.
          </note>
          <note>
            Regeringen ser allvarligt på problematiken med att personer reser
            till konfliktområden för att delta i terroristhandlingar. De som
            reser iväg utgör ett hot på platsen de reser till och utsätter
            även sig själva för fara. De som återvänder till Sverige kan också
            utgöra ett hot mot Sverige och svenska intressen.
          </note>
          <note>
            FN:s säkerhetsråd antog i september 2014 en bindande resolution
            om bland annat åtgärder för att motverka att personer reser utomlands
            i syfte att begå terroristhandlingar. I resolutionen ställs bland
            annat krav på att det ska vara straffbart att resa utomlands i
            syfte att delta i terroristhandlingar eller terroristträning.
            I december gav regeringen en särskild utredare i uppdrag att analysera
            behovet av lagändringar för att Sverige ska leva upp till de krav
            på straffrättslig reglering som ställs i resolutionen. Om utredaren
            bedömer att det krävs lagändringar ska förslag till sådana lämnas.
            Uppdraget ska redovisas senast den 18 juni i år.
          </note>
          <note>
            Säkerhetspolisen har det huvudsakliga ansvaret för terrorismbekämpningen
            i Sverige. En stor del av Säkerhetspolisens arbete är inriktat
            på att förebygga och förhindra att terroristbrott begås. Säkerhetspolisen
            följer noga utvecklingen när det gäller personer som reser för
            att ansluta sig till terroriststämplade organisationer och delta
            i strid. En viktig del i Säkerhetspolisens arbete är att ta kontakt
            och samtala med personer som återvänder från konfliktområden.
            Dessa samtal utgör en del i bedömningen om en återvändare kan
            utgöra ett hot mot Sverige eller mot svenska intressen.
          </note>
          <note>
            Det är givetvis en utmaning att urskilja dem som reser med brottsligt
            uppsåt från dem som reser i helt legitima syften. I detta arbete
            är myndighetens underrättelseinhämtning av central betydelse.
            Brottsbekämpande myndigheter har också möjlighet att begära ut
            passageraruppgifter från transportföretag. Detta sker i begränsad
            omfattning , eftersom inhämtning och analys i stora delar bygger
            på manuell hantering. Regeringen anser att det är viktigt att
            föra en konstruktiv dialog med EU-parlamentet i syfte att nå framåt
            i fråga om ett samlat och rättssäkert EU-regelverk på området.
          </note>
          <note>
            Förebyggande åtgärder är en central del i arbetet mot terrorism.
            På ett tidigt stadium handlar det om att värna demokratin mot
            våldsbejakande extremism och motverka radikalisering genom att
            stärka de principer som det demokratiska styrelseskicket vilar
            på och att de mänskliga rättigheterna respekteras av stat och
            individ. En nationell samordnare har i uppdrag att stärka detta
            arbete på nationell, regional och lokal nivå och stödja de aktörer
            som identifierar problem med våldsbejakande extremism lokalt.
          </note>
          <note>
            När det gäller frågan om att återkalla pass är det viktigt att
            komma ihåg att svenska medborgare har en grundlagsskyddad rätt
            att fritt få resa in i och ut ur Sverige. Ett svenskt pass kan
            i dag inte återkallas på grund av att det föreligger en misstanke
            om att passinnehavaren ska begå ett brott. En misstanke om brott
            kan dock i vissa fall utgöra hinder mot att ett nytt pass utfärdas.
          </note>
          <note>
            I de fall en person är skäligen misstänkt för ett brott som kan
            leda till fängelse, till exempel förberedelse till terroristbrott,
            finns möjlighet att hindra personen från att resa genom utfärdande
            av reseförbud. I beslutet kan som villkor anges att passet ska
            överlämnas till polisen. Genom den utredning som regeringen nyligen
            tillsatt för att genomföra FN:s resolution kan det straffbara
            området komma att utvidgas. Detta skulle kunna leda till att reseförbud
            kan användas i större utsträckning än i dag. Inom ramen för en
            annan pågående utredning övervägs också åtgärder för att motverka
            missbruk av svenska pass. En fråga som där särskilt utreds är
            begränsning ­ ar i möjligheten att få ett nytt pass efter förlustanmälan.
          </note>
          <note>
            Möjligheten att inneha pass kan alltså komma att påverkas av
            de överväganden som görs i nu pågående utredningar. Jag avser
            att noggrant följa frågan.
          </note>
          <note type="speaker">
            Anf. 30 ANTI AVSAN (M):
          </note>
          <note>
            Herr talman! Jag vill rikta ett tack till inrikesminister Anders
            Ygeman för svaret.
          </note>
          <note>
            Jag kan säga på en gång att jag tycker att det är positivt att
            regeringen har vidtagit åtgärder. Det gjorde vi från allianssidan
            redan tidigt förra hösten. Det skrevs en gemensam alliansartikel
            den 1 september förra året. Vi från de fyra allianspartierna motionerade
            också om just de saker som nu har lett till att regeringen har
            gett utredaren direktiv att utreda resefrågorna i enlighet med
            FN-resolutionen som inrikesministern nämnde.
          </note>
          <note>
            Min interpellation ställdes redan den 9 december, det vill säga
            innan regeringen hade beslutat om direktiven till utredaren. Det
            är förklaringen till att jag frågar på det här sättet.
          </note>
          <note>
            Vad man kan säga är att det här är ett ganska omfattande problem
            som berör många olika områden. Det berör också olika organisationer:
            al-Qaida på många platser i världen, IS i Syrien och Irak, Boko
            Haram i Nigeria, olika grupper i Mali och andra delar av Afrika
            och i någon utsträckning också grupper i Ukraina. Tyvärr är det
            väl så att oroshärdar i olika delar av världen drar till sig personer
            som på något vis vill engagera sig i många gånger väldigt allvarlig
            brottslighet: brott mot mänskligheten, folkmord och annat.
          </note>
          <note>
            Svårigheten är att säkra bevisning för den typen av brott, även
            om vi har Romstadgan för Internationella brottmålsdomstolen i
            botten. Enligt internationell sedvanerätt har vi också en skyldighet
            för stater att utreda krigsförbrytelser och terrorbrott. Om de
            inte gör det har de en skyldighet att överlämna personer till
            Internationella brottsmålsdomstolen. Tyvärr finns det kanske inte
            så stora förhoppningar när det gäller många av de här oroshärdarna,
            inte minst av det skälet att det kanske inte finns någon stat
            som har full kontroll över sitt territorium. Det skapar särskilda
            problem. Därför är frågan viktig i ett generellt perspektiv.
          </note>
          <note>
            Samtidigt har frågan aktualiserats i allra högsta grad efter
            de attentat som ägde rum i Paris . På det viset har frågan aktualiserats
            också i vidare bemärkelse, kanske främst med hänsyn till vad som
            händer i Syrien. Det är klart att det som människor ser, också
            i svenska medier, och vad som berättas därifrån i olika reportage,
            videoinspelningar och annat upprör otroligt mycket.
          </note>
          <note>
            Vad som är viktigt är att på alla tänkbara sätt, men naturligtvis
            med beaktande av rättsstatens principer i grunden, hindra människor
            från att bege sig dit. Det är ett sätt att ingripa. Då finns det
            skäl att göra det som regeringen har tagit initiativ till genom
            utredningsdirektiven men också att fundera på om det finns ytterligare
            åtgärder man kan vidta.
          </note>
          <note>
            Jag vill påstå att man inte reser till ett sådant här område
            av ren nyfikenhet, i vart fall inte om man är vad som på vanlig
            svenska uttrycks som normalt funtad. Däremot är det så att om
            man begår brott, vilket man får anse att de allra flesta som reser
            gör, är det väldigt svårt att utreda det.
          </note>
          <note>
            Ser inrikesministern någonting mer man kan göra i förlängningen,
            förutom det som har redovisats i svaret?
          </note>
          <note type="speaker">
            Anf. 31 JOHAN PEHRSON (FP):
          </note>
          <note>
            Herr talman! Tyvärr är det varken första eller sista gången vi
            diskuterar dessa angelägna frågor. Vi befinner oss i ett skymningsläge
            , där vi möter en kraft som har en ganska omfattande och obehaglig
            agenda. Den inkluderar bland annat att utplåna i stort sett alla
            som finns här inne och alla våra gemensamma värderingar – hela
            den svenska nationens värderingar – om demokrati, öppenhet, mångfald,
            tolerans och så vidare. Då tycker jag att vi har inte bara en
            rättighet utan en definitiv skyldighet att försvara oss.
          </note>
          <note>
            Jag vill instämma med Anti Avsan; jag tycker att det är ett bra
            svar. Det gläder mig att regeringen är tydlig och vill vidta åtgärder.
            Man tänker inte lägga så mycket smörpapper emellan, utan här måste
            man gå framåt med förslag.
          </note>
          <note>
            Vi i Folkpartiet välkomnar utredningen. Naturligtvis är de förebyggande
            insatserna – jag säger det igen: de förebyggande insatserna –
            helt centrala. Det är centralt att vi på plats i Sverige strategiskt
            påverkar de krafter som kan bidra till den här galenskapen men
            också på plats ser till att skapa en situation som gör att fler
            människor känner sig mindre angelägna att söka sig till denna
            typ av extremism, oavsett om den är religiös eller politisk eller
            hur galenskapen nu ser ut.
          </note>
          <note>
            Utredningen tycker vi i Folkpartiet är bra. Vi välkomnar den,
            men vi skulle gärna se att regeringen övervägde de straffsatser
            som finns för vissa brott, till exempel för att rekrytera och
            utbilda terrorister. Om de här personerna kommer hem och brott
            kan styrkas – Anti Avsan berörde de uppenbara bevissvårigheterna
            – kan Folkpartiet tänka sig att de beläggs med en längre tids
            inlåsning.
          </note>
          <note>
            Vi tycker också att man skulle kunna se över om inte fler brottstyper
            kan plockas in under terrorbegreppet, till exempel skyddande av
            brottsling. De som reser är ju inte ensamma om att göra det.
          </note>
          <note>
            Man kanske ska fundera på om man ska se över eller åtminstone
            damma av den lagstiftning som finns om olovlig kårverksamhet.
            Det finns rekryteringskontor här och där, enligt Säpo och andra
            som man träffar i de områden som också inrikesministern känner
            till. Den lagstiftningen kanske man kan använda. Den är inriktad
            på verksamhet som byggs upp i Sverige, men herregud, vi har ju
            ändrat lagar i det här landet förut. Vi kan titta på både hur
            rekvisiten är formulerade och om de ska användas för att utmana
            svenska värden på annat håll. Nu har vi till exempel svensk trupp
            på uppdrag i andra delar av världen för att skydda mänskliga rättigheter.
            De kan hotas av rekryteringskontoren, som i praktiken håller på
            att bygga upp vad jag ser som olaglig kårverksamhet.
          </note>
          <note>
            Vi har nyligen skärpt vapenlagstiftningen. Inte minst Socialdemokraterna
            har medverkat till det. Men då talar vi om grov kriminell verksamhet
            med mammon som gud, så att säga. Nu ser vi personer som intresserar
            sig för raketgevär och annat. Man skulle kunna föra in en straffskärpning
            när det gäller detta.
          </note>
          <note>
            Lagstiftningen om uppvigling skulle man så att säga kunna dra
            fram och tillbaka några gånger och titta på om det finns något
            att göra där.
          </note>
          <note>
            Det för oss tillbaka till de bevisfrågor som är så svåra. Då
            vill jag bara göra en jämförelse så att inrikesministern tar med
            sig den.
          </note>
          <note>
            Vi anser ju att vi i Sverige kan meddela så kallade kontaktförbud
            för människor som har svårt att låta andra vara i fred. Det görs
            primärt för människor som vi tror kan komma att göra någonting.
            Då får de inte besöka till exempel en viss del av Örebro eller
            Stockholm.
          </note>
          <note>
            Jag tycker att vi kan titta på rekvisiten för detta. Om man besöker
            de här platserna och inte är tydlig med att man håller på med
            uppdrag för till exempel FN, Socialdemokraterna, Folkpartiet,
            riksdagen eller svensk polis, då talar det kraftigt för att man
            ägnar sig åt kriminell verksamhet.
          </note>
          <note type="speaker">
            Anf. 32 Statsrådet ANDERS YGEMAN (S):
          </note>
          <note>
            Herr talman! Jag tror, med all respekt för brottens allvar och
            uppgiftens svårighet, att man ska akta sig för att ”servettskissa”
            mot terrorism och säga: Vad kan vi göra i just den här situationen?
          </note>
          <note>
            Vi måste ha en basplatta att stå på. Det finns en risk att de
            åtgärder vi vidtar för att bekämpa terrorismen, för att skydda
            det fria och öppna samhället, faktiskt hotar det fria, öppna och
            demokratiska samhället och att vi urholkar rättsstatens grund.
          </note>
          <note>
            Då har vi låtit terroristerna vinna en delseger. Det är en liten
            seger för dem när vi börjar ändra vårt samhälle bort från det
            fria och öppna och bort från rättsstatens principer.
          </note>
          <note>
            Jag vill varna lite för att i ljuset av Parishändelserna eller
            Breivik göra lite vad som helst. Vi måste göra rätt saker och
            se till att de får effekt.
          </note>
          <note>
            Jag välkomnar att det verkar finnas ett brett stöd för de åtgärder
            som regeringen har aviserat mot terrorismen. Vi har nu också aviserat
            att vi inom kort ska fatta beslut om att uppdatera den nationella
            strategin mot terrorism. Det handlar framför allt om de delar
            som behandlar den förebyggande verksamheten och om de utländska
            stridande.
          </note>
          <note>
            Det finns i dag en stor grupp personer som strider i Mellanöstern.
            Det finns också en relativt stor grupp – ett 40-tal personer –
            som strider i Ukrai ­ na. Man ska vara medveten om detta och inte
            bara se den ena delen av problemet.
          </note>
          <note>
            Jag är lätt skeptisk till att förändra straffsatserna. Vi ska
            naturligtvis ta den diskussionen med alla inom ramen för den nya
            strategin om terrorismen. Tyvärr, och det gäller brottslingar
            i stort men kanske i synnerhet den här gruppen, har de personer
            det gäller ganska svag kunskap om våra straffsatser. Det gör att
            förändring av straffsatser enligt all tillgänglig kriminologisk
            forskning ger ganska svagt resultat. Ska vi kunna bekämpa den
            här typen av brottslighet handlar förändringen framför allt om
            upptäckt och naturligtvis om möjlighet att lagföra dem. I dag
            är dessa handlingar inte ens brottsliga, tyvärr. Jag hade önskat
            att de hade varit det, och vi ska se till att de blir det.
          </note>
          <note>
            I FN-resolutionen handlar det också om att kriminalisera rekrytering,
            finansiering, organisering och träning för terrorkrigsbrott. Då
            täcker vi också in de saker som Johan Pehrson talar om annan lagstiftning
            för att täcka.
          </note>
          <note>
            De åtgärder vi ska vidta handlar om på vilket sätt vi kan få
            in informa ­ tion till säkerhetstjänsten. Det gäller källinhämtning,
            signalspaning, utbyte av information säkerhetstjänster emellan
            och det som man kallar för bil ­ jettinformation, som EU betecknar
            PNR, och om möjligheten att syste ­ matiskt kunna behandla detta
            för att få en bättre bas.
          </note>
          <note>
            Det är svårt att bevisa brott i andra länder. Det är alldeles
            självklart. Jag tror dock att vi i närtid kommer att få se exempel
            på att det är möjligt att göra det och att vi kommer att kunna
            få fällande domar mot folk som har gjort sig skyldiga till terrorbrott
            i andra länder.
          </note>
          <note>
            Det vi pratar om nu är stridande. Terrorbrott och brott mot folkrätten
            är redan i dag kriminaliserade. Det finns alltså redan i dag möjlighet
            att lagföra många av de individer som gör sig skyldiga till dessa
            hemska brott.
          </note>
          <note type="speaker">
            Anf. 33 ANTI AVSAN (M):
          </note>
          <note>
            Herr talman! Om jag inledningsvis ska säga något i denna andra
            omgång är det möjligen att det öppna samhällets behov av skydd
            inte får leda till att det öppna samhället inte längre uppfattas
            som öppet. Men samtidigt går det inte att vara naiv.
          </note>
          <note>
            Vad som är positivt när vi diskuterar frågan i dag är att det
            inte nu finns en sådan naiv inställning till denna problematik
            som historiskt stundtals har präglat debatten. Så är det i alla
            fall inte i dag. Problemen är uppenbara och påtagliga för de flesta
            och kommer via medierna också in i allas vardagsrum.
          </note>
          <note>
            Men mediernas rapportering säger inte så mycket om förekomsten.
            Det beror på att medierna rapporterar det som är relevant och
            förhoppningsvis intressant, men medierna i ett så litet land som
            Sverige har inte möjlighet att täcka det som händer i hela världen.
          </note>
          <note>
            Man måste göra väl avvägda bedömningar och fundera på hur man
            åtgärdar detta. När det gäller ungdomskriminalitet vet vi att
            det finns många faktorer som gör att ungdomar känner sig dragna
            till sådant som är gränsöverskridande och kan uppfattas som utmanande
            men samtidigt är normbrytande. I det här fallet handlar dock det
            förebyggande arbetet väldigt mycket om att förhindra att ungdomar
            tar steget ut i radikalisering. När man väl har kommit dithän
            är det svårt att komma tillbaka.
          </note>
          <note>
            Hur ska man då göra det? Det är kanske inte detta som mina interpellationsfrågor
            avser. Det kan vi återkomma till i annat sammanhang.
          </note>
          <note>
            När det gäller hur man ska komma till rätta med den här problematiken
            är den lagstiftning som finns bra, men det krävs bevis och en
            viss robusthet i utredningen enligt allmänna principer om man
            ska kunna fälla människor för allvarliga brott.
          </note>
          <note>
            Jag tror mycket väl att man kan fundera på att utvidga brottskatalogen
            när det gäller terroristbrott för att nå personer som på olika
            sätt understöder terrorism. Johan Pehrson nämnde till exempel
            skyddande av brottsling här tidigare. Det skulle kunna vara ett
            sådant brott, och det finns säkert andra också. På det sättet
            kan vi komma till rätta med detta i någon mån och visa att samhället
            ser allvarligt på ett beteende som passerar alla gränser.
          </note>
          <note>
            De som befinner sig i oroshärdar och strider begår handlingar
            som inte passar in i något civiliserat samhälle alls. De är oacceptabla.
            Man kan inte begå den typen av brott mot andra människor.
          </note>
          <note>
            I svaret skriver inrikesministern att det är en utmaning att
            skilja dem som reser med brottsligt uppsåt från dem som reser
            i helt legitima syften. Jag tror att om man reser i helt legitima
            syften är det inte särskilt svårt att påvisa det, till exempel
            om man reser för att arbeta för en hjälporganisation eller något
            annat som är behjärtansvärt i sammanhanget, utan svårigheten är
            att leda i bevis att man har gjort något som man kan fällas till
            ansvar för. Där behöver vi en mängd olika åtgärder. Det som regeringen
            håller på att utreda är bra, men jag tror att det fordras ännu
            mer.
          </note>
          <note type="speaker">
            Anf. 34 JOHAN PEHRSON (FP):
          </note>
          <note>
            Herr talman! Självklart, inrikesminister Anders Ygeman, är det
            det förebyggande arbetet som är viktigast. Det gäller att slå
            mot de miljöer i Sverige och utomlands som utgör träskmarker och
            skapar förutsättningar för unga människor, inte sällan män, att
            hamna med galenskapen som förebild. För mig spelar det ingen roll
            om de åker till Ukraina och slåss tillsammans med högerextremister,
            om de slåss tillsammans med galna kristna som ska spränga abortkliniker
            i USA eller om de vill föra en islamistisk, vansinnig kamp som
            vi alla känner avsky emot. Det är inte ledstjärnan som är det
            viktiga. Vi diskuterar ofta grov organiserad kriminalitet som
            har mammon som enda ledstjärna när man bokstavligen går över lik.
          </note>
          <note>
            Vi måste ändå ta upp resefrågan. Jag har inget färdigt förslag.
            Jag vill bara att man ska tänka på hur det ser ut. Världen är
            stor, och det är en mänsklig rättighet att resa vart man vill.
            Men nu handlar det om att man reser till de områden som är de
            största terroristcentrumen i världen. Det är inte precis Mallorca
            vi pratar om. Det handlar om ställen dit väldigt få människor
            åker – inte ens statsråd åker dit, trots en enorm Säpouppbackning.
          </note>
          <note>
            Det handlar om områden som är baser för en mycket obehaglig verksamhet.
            Man får åka dit – det är min uppfattning – men då måste man kunna
            förklara på vems uppdrag man gör det och varför. Det är inte en
            orimlig tanke. Det handlar ju om att vi måste kunna skydda oss
            mot vad dessa personer kan komma att göra.
          </note>
          <note>
            Jag vill att statsrådet reflekterar som när det gäller dagens
            kontaktförbud. Ett utvidgat kontaktförbud innebär att man som
            person i Sverige inte får besöka vissa områden just med tanke
            på vad man kan komma göra. Samhället anser att det finns en rätt
            att slippa risken för att det händer något galet, och här är det
            galenskap i kubik vi talar om.
          </note>
          <note type="speaker">
            Anf. 35 Statsrådet ANDERS YGEMAN (S):
          </note>
          <note>
            Herr talman! Kontaktförbudet bygger såvitt jag vet på att du
            har gjort dig skyldig till en brottslig handling och är tillskapat
            för att du inte ska upprepa den brottsliga handlingen.
          </note>
          <note>
            Jag tror att vi till varje pris måste hålla rättsstatens principer
            högt, även när det handlar om att bekämpa terrorismen. Vi ska
            se till att vår verktygslåda är full, att vi har rätt verktyg
            och att de är kraftfulla. Men grunden i alla rättsstater, som
            vi känner dem, är att du är oskyldig till dess att motsatsen är
            bevisad. Medborgarna kan inte åläggas en plikt att bevisa sin
            egen oskuld. Det gäller även om du råkar vara en journalist som
            har rest till Syrien, Ukraina eller USA, som Johan Pehrson nämnde.
            Jag tror inte att det är en framgångsrik väg att säga: Du får
            inte åka till vissa områden.
          </note>
          <note>
            Vi ska göra det olagligt att rekrytera och organisera och finansiera
            den här verksamheten. Det kommer att ge bra stöd för de rättsvårdande
            myndigheterna, polis och säkerhetspolis, och göra det möjligt
            att bevisa brottslighet i de fall någon har gjort sig skyldig
            till brottslig verksamhet.
          </note>
          <note>
            Vi ska naturligtvis gå igenom detta inom ramen för den strategi
            vi har. Vi ska se om det kan finnas skäl att titta på den typ
            av åtgärd som ni vill vidta. Men jag tror inte att det är en verkningsfull
            åtgärd mot terrorismen. Jag tror att vi ska vara extremt försiktiga
            med att nagga rättsstatens principer i kanten när vi vill komma
            åt terrorister. För i grunden, till syvende och sist, är det fria,
            öppna och demokratiska samhället, byggt på rättsstatens principer,
            det bästa bålverket mot terrorismen.
          </note>
          <note>
            Vi har sett exempel i andra länder där man i namnet av kriget
            mot terrorn har börjat urholka rättsstatens principer. Man vidtar
            åtgärder utan rättslig grund. Man gör sig skyldig till tortyr
            etcetera. Jag tror att den vägen ska vara stängd för oss, hur
            goda föresatserna än är. Det är väl som de säger i ordspråket:
            Vägen till helvetet är kantad av goda föresatser.
          </note>
          <note type="speaker">
            Anf. 36 ANTI AVSAN (M):
          </note>
          <note>
            Herr talman! Jag har bara en sakupplysning till inrikesministern.
            Om vi pratar om kontaktförbud räcker det med en tillräckligt stark
            misstanke om att någon har begått ett brott för att man ska kunna
            fatta ett interimistiskt beslut om kontaktförbud. Det gäller egentligen
            alla straffprocessuella tvångsmedel. Finns det en tillräckligt
            stark misstanke kan man bli häktad. Man kan också bli häktad vid
            en svagare misstanke. I vissa fall blir det en så kallad utredningshäktning.
            Det är alltså inte ett problem på det sättet.
          </note>
          <note>
            Är någon dömd för brott är det en grund i sig, för då vet man
            att personen har gjort sig skyldig till sådana gärningar tidigare.
          </note>
          <note>
            När det gäller rättsstatens principer har jag varit väldigt noga
            med att nämna flera gånger vad jag anser. Det finns liksom inte
            på kartan att diskutera det på det sättet att man ska kasta några
            av rättsstatens principer över bord. Men med hänsyn till rättsstatens
            principer ska man försöka hitta så effektiva åtgärder som möjligt.
            Det är naturligtvis en utmaning i sig, för det handlar om en balansgång,
            men det får inte bygga på naivitet.
          </note>
          <note>
            Det som också har nämnts i interpellationssvaret är hänvisningen
            till så kallade biljettuppgifter. Nu har jag väckt en särskild
            interpellation om just det, så jag kanske inte ska diskutera det
            – inte minst med tanke på att det är så kort tid kvar. Men när
            det gäller att ha tillräckliga grunder för att kunna ingripa när
            det föreligger brottsmisstanke om resande – om det nu blir kriminaliserat,
            vilket vi får utgå från – eller någonting annat handlar det om
            att ha metoder för hur man extraherar informationen så att den
            blir användbar. Själva systemet i sig är värdelöst om det inte
            ger den information man behöver. Det är också väldigt viktigt
            i sammanhanget. Då kan man skapa förutsättningar för effektivitet.
          </note>
          <note type="speaker">
            Anf. 37 Statsrådet ANDERS YGEMAN (S):
          </note>
          <note>
            Herr talman! Jag noterar ändå att det finns ett brett stöd kring
            både linjen och de åtgärder som regeringen har vidtagit i kampen
            mot terrorismen. Och även om alla ledamöter inte fick ge uttryck
            för alla sina synpunkter inom ramen för den här debatten hoppas
            jag att vi kan återkomma till en gemensam diskussion mellan våra
            partier och de andra demokratiska partierna i Sveriges riksdag
            om de mest effektiva åtgärderna mot terrorismen inom ramen för
            det arbete som regeringen nu planerar att inleda med en ny nationell
            strategi mot terrorismen.
          </note>
          <note>
            Överläggningen var härmed avslutad.
          </note>
          <note>
            § 12 Svar på interpellation 2014/15:185 om våldtäkt som grovt
            våldsbrott
          </note>
          <note type="speaker">
            Anf. 38 Statsrådet ANDERS YGEMAN (S):
          </note>
          <note>
            Herr talman! Det blir en lång dag i kammaren.
          </note>
          <note>
            Anti Avsan har, bland annat mot bakgrund av en tidigare interpellationsdebatt,
            ställt ett antal frågor rörande min syn på polisens arbete med
            att förbättra utredningar av våldtäkter. Anti Avsan har frågat
            mig hur det kommer sig att jag särskilt har lyft fram att polisen
            borde ta fram en definition av grova våldsbrott, som inkluderar
            våldtäkt, och hur jag och regeringen ska se till att detta sker.
            Anti Avsan har också frågat mig om jag avser att genomföra fler
            av förslagen som nämns i Rikspolisstyrelsens rapport samt i så
            fall vilka och på vilket sätt.
          </note>
          <note>
            Såväl regeringen som polis och åklagare har vidtagit åtgärder
            som syftar till att rättsväsendets hantering av våldtäkter ska
            förbättras. Att myndigheterna själva kontinuerligt ser över och
            förbättrar brottsutredningsverksamheten är viktigt. Utredningsverksamheten
            måste utvecklas så nära medarbetarna som möjligt. Det är med kunskapen,
            viljan och energin i polisorganisationen som man långsiktigt banar
            väg för bra och konkreta resultat.
          </note>
          <note>
            Jag har i tidigare sammanhang, så som i Anti Avsans och min föregå
            ­ ende interpellationsdebatt på detta tema, framhållit att det
            finns flera åt ­ gärder som kan behöva vidtas. Rikspolisstyrelsens
            förslag om en defini ­ tion av grova våldsbrott var ett av flera
            exempel.
          </note>
          <note>
            Baserat på sin rapport beslutade Rikspolisstyrelsen i höstas
            om ett antal rekommendationer till dåvarande polismyndigheterna.
            Bland annat re ­ kommenderades att utredare av våldtäkt skulle
            få en organisatorisk hem ­ vist i team tillsammans med övriga
            utredare av grova våldsbrott. Sedan årsskiftet hanteras arbetet
            med att förbättra polisens rutiner vid våldtäkts ­ utredningar
            av den nya Polismyndigheten.
          </note>
          <note>
            Våldtäktsbrottet ses just nu över av 2014 års sexualbrottskommitté.
            I kommitténs uppdrag ingår att granska hur de brottsbekämpande
            myndigheterna utreder ärenden om våldtäkt. Regeringen har även
            för avsikt att låta utredningen se över frågan om förordnande
            av målsägandebiträde i våldtäktsutredningar. När kommittén har
            redovisat sitt uppdrag får regeringen ta ställning till behovet
            av ytterligare initiativ på detta område.
          </note>
          <note type="speaker">
            Anf. 39 ANTI AVSAN (M):
          </note>
          <note>
            Herr talman! Jag riktar ett tack till inrikesministern för svaret.
          </note>
          <note>
            Skälet till min fråga är att vi diskuterade polisens utredningar
            av våldtäktsbrott med anledning av den förstudierapport som kom
            från Rikspolisstyrelsen som avser utveckling av arbetsmetoderna
            vid utredning av våldtäkter. Vi hade en diskussion om hur man
            skulle kunna förmå polisen att bedriva utredningsverksamhet effektivare.
            I någon mening är det ju så att polisen förfogar över sina arbetsmetoder
            i väldigt stor utsträckning. De kan organisera sitt arbete så
            att de når bättre framgång vid den här typen av utredningar än
            vad de gör i dag.
          </note>
          <note>
            Den enskilt viktigaste faktorn för att fler personer som de facto
            har begått brott ska kunna lagföras är att kvaliteten i förundersökningarna
            blir bättre. Lösningen på problemet – detta tror jag möjligen
            blir resultatet av Sexualbrottskommitténs utredning också – är
            inte att förändra lagstiftningen, utan det är att se till att
            förfina arbetet. Bevisproblematiken kommer alltid att se likadan
            ut, alldeles oavsett hur lagstiftningen ser ut.
          </note>
          <note>
            Vi kom då in på något, inte minst med tanke på att jag har träffat
            företrädare för myndigheter som har lyft fram att det är bra om
            regeringen skriver in olika saker i regleringsbrevet som man tycker
            är viktiga att komma till rätta med under den period som respektive
            regleringsbrev omfattar. Då sa inrikesministern att det inte fanns
            anledning att detaljstyra polisen på det sättet.
          </note>
          <note>
            Det är klart att man, när man sitter i regeringen, får lägga
            upp verksamheten hur man vill bara det leder till ett rimligt
            resultat.
          </note>
          <note>
            Jag blev då lite förvånad när Anders Ygeman gick ut och sa att
            polisen ska se våldtäkt som ett grovt våldsbrott. Min fråga i
            interpellationen, vilken inte besvarades, var egentligen om det
            bara var ett önskemål om att polisen skulle göra det här själv
            eller om det var ett initiativ från regeringens sida om att på
            något sätt fatta ett beslut på den här detaljnivån.
          </note>
          <note>
            Är det på det sättet undrar jag om det inte är bättre att ändå
            skriva in någonting i regleringsbrevet, inte minst med tanke på
            att frågan uppkommer beträffande alla andra förslag , om man nu
            ska betrakta våldtäkt som ett grovt våldsbrott. Väldigt mycket
            av det som står i rapporten är det klart att polisen kan genomföra
            själv, och det tycker jag nog att de borde göra också. I den mån
            det inte sker får väl dock vi politiker ta ansvar för att det
            här faktiskt blir effektivare, genom att man går in och styr på
            det sätt vi har möjlighet att göra.
          </note>
          <note>
            Det nämns också någonting om målsägandebiträde, och det kanske
            är lite märkligt i sig att det har pekats ut som den enskilt viktigaste
            faktorn för att nå framgång i en våldtäktsutredning. Man kan se
            det på två sätt. Skulle det vara så att målsägandebiträdet fungerar
            som någon form av blåslampa för att polisen ska göra sitt jobb
            är det oacceptabelt, för det visar att polisen inte gör det den
            under alla förhållanden borde göra. Är det däremot så att det
            här i första hand beror på att personer inte berättar och inte
            orkar gå igenom den process det innebär att vara målsägande och
            att målsägandebiträdet då utgör ett stöd som blir nödvändigt är
            det naturligtvis positivt.
          </note>
          <note>
            Jag ställer frågan igen: Är det någonting mer Anders Ygeman ser
            framför sig här och nu?
          </note>
          <note type="speaker">
            Anf. 40 HILLEVI LARSSON (S):
          </note>
          <note>
            Fru talman! Jag tycker att det är väldigt bra att regeringen
            nu slår fast att våldtäkt är ett grovt våldsbrott och att man
            ger tydliga direktiv om att det ska behandlas på det sättet. Det
            är nämligen inte okej som det ser ut i dag.
          </note>
          <note>
            Vi har i genomsnitt 6 000 anmälningar om våldtäkt per år, och
            då finns det samtidigt ett mörkertal. Man räknar med att bara
            ungefär vart femte fall av våldtäkt anmäls. De 6 000 anmälningarna
            leder till ungefär 200 fällande domar, och av de få fall som går
            till rättegång är det en hög frekvens som frias – ungefär vart
            tredje fall. Den siffran har även ökat; tidigare var det bara
            drygt 20 procent som friades, och nu är det var tredje. Det har
            kommit kritik, till och med från poliser själva, om att det finns
            brister i förundersökningarna.
          </note>
          <note>
            När det gäller målsägandebiträde tror jag att man behöver det
            stödet i den väldigt utsatta situation det innebär att anmäla
            en våldtäkt. En anledning till att vi har så få anmälningar är
            att man upplever det som en dubbel våldtäkt – först blir man våldtagen,
            och sedan upplever man processen i rättsväsendet som den andra
            våldtäkten. Man upplever att man blir misstrodd, man får berätta
            allting i detalj och man blir ifrågasatt. Det förekommer till
            och med att oväsentliga saker tas upp, som hur man var klädd,
            tidigare förhållanden man haft, om man var alkoholpåverkad och
            så vidare.
          </note>
          <note>
            Samtidigt kan vi se att det finns rätt uppseendeväckande fall
            där domar har ifrågasatts. Det handlar om fall med unga flickor
            i gruppvåldtäktssitua ­ tioner eller kvinnor som har varit så
            berusade att de inte kan stå på benen där man då ändå inte fäller,
            med hänvisning till att man inte kunde bevisa att mannen inte
            förstod att hon var så berusad.
          </note>
          <note>
            Självklart måste vi ha en bevisning även i fortsättningen, men
            skillnaden när det gäller våldtäkt och andra brott är ändå uppseendeväckande
            – det är mycket högre anmälningsfrekvens och framför allt fler
            fällande domar för andra brott. Det här är ett integritetskränkande
            brott, och rättegången kan också bli extra integritetskränkande
            i och med att det berör väldigt personliga saker. Det berör ens
            sexualitet.
          </note>
          <note>
            Det finns också många gråzoner i detta. När man hör ordet ”våldtäkt”
            tänker nämligen många på överfallsvåldtäkt, alltså att en kvinna
            går utomhus och att det hoppar fram en ful gubbe ur busken och
            våldtar henne. Men verkligheten ser annorlunda ut; det är bara
            ett fåtal av fallen som ser ut på det sättet. Det kan i stället
            vara så att kvinnan är bekant med mannen eller att de tidigare
            har haft ett förhållande. Det kan till och med vara så att de
            har ett förhållande just nu. Det förekommer ju våldtäkter och
            misshandel även inom förhållanden.
          </note>
          <note>
            Självklart är det inte bara män som våldtar – det ska jag givetvis
            nämna – men det är det vanligaste scenariot. Därmed har vi väldigt
            många kvinnor som är utsatta, och faktiskt även pojkar. Vi ska
            inte glömma att det finns pojkar och män som har blivit våldtagna
            av andra män, och där blir det väldigt tabubelagt att anmäla.
          </note>
          <note>
            Lösningen på alla de här problemen är dock att vi måste tydliggöra
            att det är ett extremt allvarligt våldsbrott som får långtgående
            konsekvenser för den drabbade. I dag är det, om man ser till den
            låga anmälningsfrekvensen och de få fällande domarna, näst intill
            riskfritt att våldta. Jag tycker alltså att det är ett bra steg
            från regeringens sida att definiera detta som ett grovt våldsbrott.
          </note>
          <note type="speaker">
            Anf. 41 Statsrådet ANDERS YGEMAN (S):
          </note>
          <note>
            Fru talman! Jag tror att målsägandebiträde från första början
            är centralt. Vi kan väl återkomma i någon annan debatt och diskutera
            varför de är så viktiga och varför de ökar, men jag tror att en
            viktig förklaring är det Hillevi var inne på. Det handlar om stödet
            till brottsoffer, att se till att rätt åtgärder vidtas från början
            och att man inte backar från de uppgifter man har gett – det vill
            säga att skänka trygghet till brottsoffren.
          </note>
          <note>
            Jag bejakar polisens utvecklingsarbete. Jag tycker att det var
            en riktigt bra rapport. Det ville jag ge uttryck för i den allmänna
            debatten, och det gjorde jag också. Jag är glad att Polismyndigheten
            nu har börjat besluta om flera av de åtgärder som ingick i rapporten.
          </note>
          <note>
            Sedan frågar Anti Avsan vilka fler åtgärder statsrådet kan tänka
            sig att vidta. Återigen: Det är polisen som ska göra sitt utvecklingsarbete,
            och jag bejakar ett positivt utvecklingsarbete inom polisen. Det
            är dock klart att våldtäkt är ett område där polisen under en
            rad år har underpresterat. Man har inte gjort tillräckliga insatser,
            vilket har lett till att man inte har klarat upp tillräckligt
            många brott.
          </note>
          <note>
            Då är det klart att man i polisdebatten kan fundera över om det
            behöver tydliggöras vad gäller målsägandebiträde. Det tycker jag
            är en extremt vik ­ tig fråga. Den är en del av den utredning
            regeringen har tillsatt, men jag tror att det är en framgångsfaktor.
            Det visar också polisens egna utveck ­ lingsrapporter.
          </note>
          <note>
            Jag tror att vi ska fundera över om det går att i större utsträckning
            använda polisens ursprungliga, videofilmade vittnesförhör i rättegång
            för att bespara brottsoffret en del av den plåga det innebär att
            behöva upprepa sin historia. På det sättet tror jag att fler våldtagna
            kvinnor kan orka igenom anmälningsprocessen och rättsprocessen.
          </note>
          <note>
            Jag tror också att vi kan fundera på om det finns bättre sätt
            att säkra bevisning i det första läget, till exempel genom att
            i högre grad använda hundar. Jag tror att det i Stockholmsområdet
            anmäldes i storleksordningen 340–350 överfallsvåldtäkter utomhus
            förra året, och vid 17 av dem använ ­ de man hund för att säkra
            teknisk bevisning. Det är klart att vi sannolikt hade kunnat säkra
            tekniska bevis i betydligt fler fall om vi hade kunnat använda
            hund vid fler tillfällen.
          </note>
          <note>
            Det här är bara exempel. Det är en del av den allmänna polisdebatten
            jag gärna vill föra. Jag vill dock vara tydlig med att det är
            polisen som har ansvaret för att utveckla sina egna arbetsmetoder.
            Vi ska följa upp om de klarar uppdraget, nämligen att lösa fler
            våldtäktsbrott och öka tryggheten för kvinnor. Det är det som
            ska vara vårt mål och vår styråra.
          </note>
          <note type="speaker">
            Anf. 42 ANTI AVSAN (M):
          </note>
          <note>
            Fru talman! Det verkar som att inrikesministern och Hillevi Larsson
            har olika uppfattningar om vad regeringen faktiskt har fattat
            beslut om. Hillevi Larsson säger att det är bra att regeringen
            slår fast att våldtäkt är ett grovt våldsbrott och att regeringen
            ger tydliga direktiv. Jag uppfattar nog inte Anders Ygeman riktigt
            på det sättet utan som att det här egentligen är någonting polisen
            gör och att det uttalande jag ursprungligen frågade om var ett
            uttryck för att man tycker att polisen borde göra det.
          </note>
          <note>
            Egentligen är det problemet i sig som är intressant och hur vi
            kommer till rätta med det, men då måste man vara effektiv i sitt
            beslutsfattande och veta vad man gör. Här skiljer det sig uppenbart
            åt.
          </note>
          <note>
            När det gäller initiala åtgärder nämner Anders Ygeman att det
            är viktigt att polisen hittar bättre sätt att säkra bevisning.
            Och det initiala skedet är naturligtvis oerhört viktigt, för det
            är någonting som finns långt innan det finns ett målsägandebiträde
            i bilden. Det kan vara helt avgörande om polisen gör det där lilla
            extra, att det är en ambitiös polisman som arbetar i en organisation
            där egentligt polisarbete premieras och som gör det lilla extra
            som leder till att en målsägande kan komma till sin rätt och att
            en gärningsman blir fälld.
          </note>
          <note>
            Vi pratade lite om rättsstatens principer när vi debatterade
            frågan om terrorism och våldsbejakande extremism. Då vänder jag
            mig mot Hillevi Larssons beskrivning, som vänder sig mot rättsstatens
            principer, av hur det skulle gå till vid huvudförhandlingar i
            våldtäktsmål. Det är nog så att målsägande i olika situationer
            kan utsättas för frågor s om upplevs som obehagliga. A lliansregeringen
            har under åtta års tid försökt fokusera bort från målsäganden
            för att försöka bespara målsäganden det obehag som kan besparas
            oftast henne. Men att beskriva den utredning som måste ske under
            en huvudförhandling för att kunna styrka att brott faktiskt har
            begåtts som ytterligare en våldtäkt antyder snarare att man skulle
            frångå rättsstatens grundläggande principer, för det är bevissvårigheterna
            i den här typen av mål som gör att förundersökningarna och de
            initiala åtgärderna blir så viktiga.
          </note>
          <note>
            Ytterligare en sak: Den 1 juli 2013 infördes en ny lagstiftning
            som gjorde att begreppet ”hjälplöst tillstånd” ändrades till ”särskilt
            utsatt situa ­ tion”, vilket kom att medföra att också passivitetsfall
            omfattas av lagstift ­ ningen i dag.
          </note>
          <note>
            Det som hitintills har varit regeringens lösning på detta är
            samtyckes ­ lagstiftning. Då kommer man definitivt att närma sig
            och passera i negativ riktning det som Hillevi Larsson står här
            och beskriver. Det visar erfaren ­ heter från andra länder. Men
            vi ska inte föregripa sexualbrottsutredningen och vad som framkommer
            där, för den har till uppgift att ytterligare en gång titta på
            den här frågan som man har tittat på flera gånger tidigare.
          </note>
          <note>
            Jag vill också säga att det kanske inte är så enkelt, som Anders
            Ygeman själv brukar säga, alla gånger att använda sig av videoförhör.
            Jag kan erinra om artikel 6 i Europakonventionen om rättvis rättegång.
            Det medför särskilda bevisproblem om man ska använda den typen
            av bevisning, och det bör man i så fall vara medveten om.
          </note>
          <note type="speaker">
            Anf. 43 HILLEVI LARSSON (S):
          </note>
          <note>
            Fru talman! I S exualbrottskommittén är det inte bara eventuell
            samtyckeslag som övervägs utan även oaktsamhet. Vi får se vad
            utredningen kommer fram till, men det viktiga är att man hittar
            någonting som gör att vi kommer undan dagens problem.
          </note>
          <note>
            Det finns fall där kvinnan både har sagt nej och gjort motstånd.
            Hon har alltså inte varit i ett hjälplöst tillstånd, utan hon
            har gjort motstånd och sagt nej. Ändå frias gärningsmannen eller
            förövaren, för det finns ju även kvinnor som är förövare men naturligtvis
            flest män. Då undrar jag hur tandlös lagstiftningen är egentligen.
          </note>
          <note>
            I det aktuella fallet sa mannen att han trodde att det var en
            lek, en dominanslek, utan att det fanns någon som helst grund
            för att han skulle tro det. Även om han hade trott det kan man
            fråga sig: Ska det verkligen räcka att komma med ett sådant uttalande
            för att frias från våldtäkt? Det visar att det är något fel på
            lagstiftningen. Man ställer många kränkande frågor till offret
            i värsta fall, medan man ställer ganska låga krav när det gäller
            att förövaren ska inse att det faktiskt inte var frivilligt. Det
            som utredningen bland annat syftar till är att man måste börja
            ställa krav även på förövaren.
          </note>
          <note>
            När det gäller samtycke måste man försäkra sig om att hon vill.
            Oaktsamhet handlar om att man begår ett grovt oaktsamhetsbrott
            om man har sexuellt umgänge med någon om det inte är klarlagt
            att det är någonting hon vill, till exempel om hon har sagt nej
            och gjort motstånd. Jag tycker att det är värt att gå vidare på
            det spåret.
          </note>
          <note type="speaker">
            Anf. 44 Statsrådet ANDERS YGEMAN (S):
          </note>
          <note>
            Fru talman! Jag tror att vi i grunden är överens om vikten av
            att vidta långtgående förstahandsåtgärder vid våldtäktsbrott.
            Jag tror att vi är överens om att ha ett öppet sinne för vilka
            åtgärder man kan vidta för att förbättra polisens verksamhet i
            det här avseendet.
          </note>
          <note>
            Jag hoppas och tror att en lokalt förankrad polis med en hög
            grad av professionalitet och utveckling långt ute i polisledet
            kommer att vidta de nödvändiga åtgärderna för att öka uppklaringsprocenten,
            göra kvinnor tryggare och minska brottsligheten.
          </note>
          <note type="speaker">
            Anf. 45 ANTI AVSAN (M):
          </note>
          <note>
            Fru talman! Jag tror, som Anders Ygeman, att vi nog alla vill
            det allra bästa, även om det som nämns av vissa, till exempel
            Hillevi Larsson, inte innefattar det egentligen.
          </note>
          <note>
            Anders Ygeman nämnde tidigare oskuldspresumtionen när vi talade
            om terrorister, samtidigt som Hillevi Larsson här talar om att
            skyldiga går fria. Hur kan Hillevi Larsson säga att en skyldig
            går fri när domstolen finner att personen inte är skyldig? Jag
            tror att Hillevi Larsson möjligen ska ta ett samtal med Anders
            Ygeman om vad oskuldspresumtionen innebär. Dessutom går det inte
            att ha omvänd bevisbörda i brottmål, för det var väl närmast så
            man kunde uppfatta det som Hillevi Larsson sade här tidigare.
          </note>
          <note>
            Tror man att man ska komma ifrån dagens problem med någon form
            av lösning, som att trolla med ett trollspö, genom att ändra lagstiftningen
            för att komma till rätta med den problematik som är förenad med
            bevisning har man inte förstått vad problemet egentligen handlar
            om. Man kan bara komma ifrån dagens problem genom bättre utredningar
            och genom att skapa rutiner för att säkra den bevisning som behövs.
          </note>
          <note>
            Ska någon fällas för ett allvarligt brott måste det finnas tillräcklig
            bevisning. Det tråkiga i det här sammanhanget är att väldigt ofta
            finns i huvudsak bara målsägandens uppgifter. Då är det så i vår
            rättsordning att om man med tillräcklig grad av säkerhet kan säga
            att någon är skyldig är det tillräckligt för att fälla en person
            för ett allvarligt brott. Det är helt centralt. Jag tror inte
            att någon vill ha ett system där man fäller oskyldiga personer
            därför att man redan på förhand vet.
          </note>
          <note>
            Jag kan inte säga om en domstol har dömt rätt om jag bara läser
            domen, och jag är ändå domare. Så pass ödmjuk är jag. Men Hillevi
            Larsson tycker uppenbarligen att hon vet bättre, och det tycker
            jag är beklagligt.
          </note>
          <note type="speaker">
            Anf. 46 Statsrådet ANDERS YGEMAN (S):
          </note>
          <note>
            Fru talman! Jag tror att Anti Avsan kraftigt övertolkar vad Hillevi
            Lars ­ son sade. Jag tror att både interpellanten och Hillevi
            Larsson har de bästa ambitioner för att få fler skyldiga våldtäktsmän
            dömda och fler brott upp ­ klarade.
          </note>
          <note>
            Vi ska göra vårt bästa för att försöka hitta de saker som förenar
            oss i kampen mot brottsligheten och inte det som skiljer oss åt.
          </note>
          <note>
            Överläggningen var härmed avslutad.
          </note>
          <note>
            § 13 Svar på interpellation 2014/15:186 om stärkt förmåga att
            arbeta mot it-relaterade brott
          </note>
          <note type="speaker">
            Anf. 47 Statsrådet ANDERS YGEMAN (S):
          </note>
          <note>
            Fru talman! Tidningarnas Telegrambyrå har haft synpunkter på
            hastigheten när jag läser interpellationssvaren, så jag ska försöka
            ta det lite lugnare.
          </note>
          <note>
            Anders Hansson har frågat mig vilka åtgärder jag snabbt avser
            att vidta för att stärka rättsväsendets kompetens och förmåga
            att utreda brott på internet.
          </note>
          <note>
            Den snabba teknikutvecklingen har skapat nya möjligheter för
            kriminella att begå brott. Det kan handla om dataintrång men också
            bedrägerier, spridning av barnpornografi, förtal och identitetsstölder.
            Vi kan se att det sker en överflyttning av traditionell brottslighet
            till internet. Teknikutveck ­ lingen i sig ger också upphov till
            nya typer av brott.
          </note>
          <note>
            Det är en utmaning för de brottsbekämpande myndigheterna att
            hålla jämna steg med brottsligheten på detta område, och det krävs
            ökade ansträngningar från såväl polisen som från andra aktörer
            och myndigheter för att motverka denna utveckling.
          </note>
          <note>
            För att på ett effektivt sätt kunna utveckla hanteringen av it-relaterad
            brottslighet krävs kunskap om såväl brottslighetens omfattning
            och karaktär som rättsväsendets kapacitet på området. Brottsförebyggande
            rådet, Brå, har därför fått i uppdrag att kartlägga utvecklingen
            när det gäller förekomsten av it-relaterade inslag i de anmälda
            brotten. Brå ska även analysera kompetens och kapacitet samt belysa
            brister och utvecklingsmöjligheter vad gäller it-relaterad brottslighet
            i den brottsutredande verksamheten.
          </note>
          <note>
            När det gäller identitetsstölder avser regeringen att lägga fram
            ett förslag till kriminalisering redan under våren.
          </note>
          <note>
            För polisen handlar det inte bara om att bli bättre på att utreda
            dessa brott utan också om att säkerställa att man i hela utredningskedjan
            har tillräcklig kunskap för att i ett tidigt skede kunna vidta
            rätt åtgärder. Det är viktigt med rätt kompetensmix i verksamheten.
            Dit hör att kunna ge vissa befogenheter inom utredningsverksamheten
            till civilanställda inom Polismyndigheten och Ekobrottsmyndigheten.
          </note>
          <note>
            Dessutom har det lämnats förslag om att civilanställda utredare
            vid Polismyndigheten ska kunna vara förundersökningsledare i vissa
            fall. Förslaget bereds för närvarande inom Regeringskansliet.
          </note>
          <note>
            Polisen arbetar aktivt med att öka kompetensen bland förundersökningsledare
            och utredare som arbetar med it-relaterad brottslighet men också
            med att höja den allmänna kunskapen om it-relaterad brottslighet
            hos alla polisanställda. Polisen genomför också utbildningsinsatser
            för att förbättra bevissäkringen vid it-brott.
          </note>
          <note>
            Inom den nya Polismyndigheten kommer det att inrättas ett nationellt
            it-brottscenter. Där ska man samla spetskompetens kring it-relaterad
            brottslighet och därmed aktivt kunna stödja poliser som arbetar
            med it-brottsutredningar i hela landet. It-brottscentret ska också
            samarbeta med det europeiska cyberbrottscentret vid Europol, som
            är knutpunkten för EU:s it-brottsbekämpning.
          </note>
          <note>
            Det görs alltså redan en hel del på detta område, och jag avser
            att följa utvecklingen när det gäller de brottsbekämpande myndigheternas
            kompetens och förmåga att utreda it-relaterade brott.
          </note>
          <note type="speaker">
            Anf. 48 ANDERS HANSSON (M):
          </note>
          <note>
            Fru talman! Jag tackar statsrådet för ett bra och innehållsrikt
            svar.
          </note>
          <note>
            Brott och försök till brott via internet fortsätter tyvärr att
            öka i omfattning. Många har drabbats av bland annat identitetskapning,
            bluffakturor, oriktiga mejl om uppsägning av telefon- och tv-abonnemang,
            falska bankmeddelanden som kräver att man anger sitt lösenord
            med mera. Också mer privata ageranden förekommer, såsom hot mot
            den egna personen, kränkningar och trakasserier. Anonymiteten
            på internet gör att kriminella tyvärr är svårare att identifiera,
            och brotten blir därmed svårare att komma åt.
          </note>
          <note>
            Statsrådet nämner i sitt svar olika åtgärder som regeringen har
            vidtagit för att säkerställa att brotten på internet kan bekämpas:
            fler civilanställda inom polisen, utbildning av poliser för att
            öka den allmänna kunskapen och inrättandet av ett nytt nationellt
            it-center inom den nya polisorganisa ­ tionen. Det är bra åtgärder
            som jag gärna prisar. Det är ganska lätt för mig eftersom de flesta
            sjösattes av den tidigare regeringen och den tidigare justitieministern.
          </note>
          <note>
            För att kunna bekämpa brotten krävs givetvis att det finns något
            för utredarna att arbeta med, det vill säga en lagstiftning. Jag
            välkomnar ett lagförslag om att kriminalisera identitetsstöld,
            som enligt statsrådet ska komma att läggas på riksdagens bord
            under våren. Ett sådant förslag skulle överensstämma med Alliansens
            motion om att kriminalisera identitetsstöld. Jag hade förstås
            gärna sett att det hade kommit något snabbare från regeringen,
            men jag välkomnar likväl förslaget.
          </note>
          <note>
            I alliansmotionen som jag nämnde efterlyses liknande åtgärder
            mot bluffakturor. Statsrådet nämner dock inte kriminalisering
            av bluffakturor i sitt svar. Bluffakturor är ett gissel för såväl
            företag som privatpersoner och kostar samhället oerhörda summor
            pengar varje dag.
          </note>
          <note>
            Kan vi förvänta oss en liknande åtgärd avseende bluffakturor?
            När kan i så fall ett sådant lagförslag väntas landa på riksdagens
            bord?
          </note>
          <note type="speaker">
            Anf. 49 Statsrådet ANDERS YGEMAN (S):
          </note>
          <note>
            Fru talman! Jag tackar för interpellantens trevliga ton och för
            erkännandet av regeringens åtgärder. Jag instämmer i att flera
            av dessa grundar sig på positiva åtgärder från den tidigare regeringen.
            Vi har till exempel skapat ett nationellt it-brottscenter där
            vi ska samla och öka kompetensen i dessa frågor, och i februari
            kommer Brås redovisning.
          </note>
          <note>
            När det gäller bluffakturor ber jag att få återkomma efter februari
            då vi har fått Brås redovisning och se vad vi kan göra åt det.
          </note>
          <note>
            Anders Hansson önskar att åtgärder mot identitetskapning ska
            komma tidigare på regeringens bord. Anders Hansson och jag får
            väl gemensamt hoppas på en tidig och varm vår.
          </note>
          <note type="speaker">
            Anf. 50 ANDERS HANSSON (M):
          </note>
          <note>
            Fru talman! Låt oss hoppas på en tidig och varm vår, statsrådet,
            men gärna efter sportlovet så att vi får ha lite snö kvar.
          </note>
          <note>
            I sitt svar tar statsrådet upp behovet av att se till hela rättskedjan
            när det ska sättas in åtgärder mot it-relaterade brott. Det gläder
            mig. Mycket handlar om hur vi ser till att polisen arbetar mer
            effektivt, vilket jag har tagit upp tidigare. Att hela rättskedjan
            måste beaktas tror jag är ytterst väsentligt för att kunna nå
            framgång i denna brottsbekämpning.
          </note>
          <note>
            Polisen ska genomgå utbildningar för att bli bättre på att hantera
            detta. Hur ska det bekostas? Om polisen ska ha civilanställda,
            så som nämns i statsrådets svar, kommer de kanske att kräva lite
            mer betalt än poliser. Det kommer att leda till ansträngningar
            på polisens budget. Har ni redan nu tagit höjd för detta?
          </note>
          <note>
            Rättskedjan är viktig. Poliser eller annan personal inom brottsbekämpningen
            ska under ledning av en åklagare göra förundersökningar så att
            kriminella kan bli fällda. Åklagarmyndigheten kommer alltså också
            in i det hela. Hur ska våra åklagare uppnå den kunskap som behövs
            för att kunna hantera internetmål? Det är ett svårt område att
            ta till sig. Kommer det att genomföras speciellt riktade insatser
            till åklagare om hur de ska bete sig för att nå framgång i it-relaterade
            brottmål?
          </note>
          <note>
            Detsamma gäller våra domstolar. Kommer speciella utbildningar
            att genomföras så att våra domstolar får en ökad förståelse för
            hur it-relaterade ärenden ska betraktas?
          </note>
          <note>
            Kriminalvården behöver inte detta, för de tar hand om den senare
            delen av det hela. Men Ekobrottsmyndigheten och Tullverket är
            myndigheter som också sysslar med viktig brottsbekämpning.
          </note>
          <note>
            Både jag och statsrådet är nog intresserade av att den nya polisorganisationen
            ska bli bra. Jag tror att den blir det. Det nya it-centret är
            en klok sak för framtiden.
          </note>
          <note>
            Vi var lite inne på det tidigare, men låt mig göra ett medskick
            till statsrådet om vikten av att följa utvecklingen i den nya
            polisorganisationen avseende it-centret så att det kommer på plats
            och kan börja arbeta så snabbt det bara går. Kriminaliteten på
            internet med bluffakturor, identitetskapning och så vidare pågår
            nu och alldeles för mycket. Vi behöver en effektiv brottsbekämpning
            som kan klara av detta problem.
          </note>
          <note type="speaker">
            Anf. 51 Statsrådet ANDERS YGEMAN (S):
          </note>
          <note>
            Fru talman! Denna diskussion och Anders Hanssons interpellation
            beskriver egentligen ett skifte för hela rättsapparaten och alla
            de rättsvårdande myndigheterna. Det är utvecklingen från det att
            it-brotten kom som en liten, liten del av brottsligheten till
            dess att it blev en del av nästan all brottslighet. Det är i sig
            ett paradigmskifte.
          </note>
          <note>
            Alla rättsvårdande instanser måste ha kompetens att beivra den
            rena it-brottsligheten. Om vi inte har rätt it-kompetens i alla
            delar av kedjan kommer vi inte att kunna lösa brottsligheten framgångsrikt.
            Därför är det avgörande att såväl polis som åklagare och domstolar
            och kanske till och med kriminalvården höjer sin it-kompetens.
            Annars kommer vi att halka efter i kampen mot brottsligheten.
          </note>
          <note>
            När det gäller budgeten vill jag påpeka för Anders Hansson att
            den budget vi nu opererar med är den han själv röstade fram. Där
            fanns inte en enda ytterligare krona till denna verksamhet.
          </note>
          <note>
            Med detta vill jag likt Anders Hansson önska en varm och tidig
            vår, dock efter vecka 10.
          </note>
          <note type="speaker">
            Anf. 52 ANDERS HANSSON (M):
          </note>
          <note>
            Fru talman! Jag tycker att jag har fått goda svar av statsrådet.
            Det ska bli mycket intressant att följa hans fortsatta karriär
            och se om vi kan mötas i fler debatter där vi kan se hur det har
            gått med den nya polisorganisa ­ tionen. Det ska bli ett sant
            nöje.
          </note>
          <note>
            Jag tackar statsrådet för interpellationsdebatten.
          </note>
          <note>
            Överläggningen var härmed avslutad.
          </note>
          <note>
            § 14 Svar på interpellation 2014/15:189 om skärpta påföljder
            mot bostadsinbrott
          </note>
          <note type="speaker">
            Anf. 53 Statsrådet ANDERS YGEMAN (S):
          </note>
          <note>
            Fru talman!
          </note>
          <note>
            Beatrice Ask har frågat justitie- och migrationsminister Morgan
            Johansson om han och regeringen kommer att ta initiativ till skärpt
            lagstiftning i arbetet mot bostadsinbrott. Hon har även frågat
            ministern vilka ytterligare åtgärder han anser erforderliga för
            bättre lagföring när det gäller bostadsinbrott. Interpellationen
            har överlämnats till mig.
          </note>
          <note>
            Frågan om skärpt lagstiftning beträffande bland annat bostadsinbrott
            har behandlats av Egendomsskyddsutredningen i betänkandet Stärkt
            straffrättsligt skydd för egendom . Betänkandet har remitterats,
            och rege ­ ringen kommer under den fortsatta beredningen att ta
            ställning till om straffbestämmelserna för tillgrepp som sker
            efter intrång i bostad behöver ändras.
          </note>
          <note>
            Utgångspunkten är att straffsatserna inte är avgörande. För dem
            som blir drabbade av inbrott är det viktigaste att brotten utreds
            och klaras upp. I dag ligger uppklaringen på låga 5 procent för
            bostadsinbrott. För att bemöta brister när det gäller antalet
            bostadsinbrott som kan klaras upp bör de brottsbekämpande myndigheternas
            arbete stå i fokus.
          </note>
          <note>
            Den nyligen genomförda omorganisationen av polisen till en myndighet
            skapar nya möjligheter för att sprida resurser, information och
            underrättelser över landet. Det förbättrar möjligheten till samordning
            av ärenden, bland annat vid bostadsinbrott som begås av organiserade
            och kriminella ligor.
          </note>
          <note>
            Regeringen har i Polismyndighetens regleringsbrev för 2015 lyft
            fram behovet av att säkerställa att polisens brottsbekämpande
            verksamhet be ­ drivs underrättelsestyrt och utifrån identifierade
            problembilder samt i en ­ lighet med polisens nationella utredningsdirektiv.
            Regeringen ser utveck ­ lingen av dessa kärnprocesser som avgörande
            för polisens förmåga att bekämpa alla typer av brottslighet, inte
            minst bostadsinbrott.
          </note>
          <note>
            Utöver polisens arbete med att klara upp begångna brott är det
            viktigt att framhålla arbetet med att förebygga brott. Oavsett
            om brottet klaras upp eller inte består integritetskränkningen
            hos den som drabbas. Därför måste det förebyggande arbetet stärkas
            i syfte att öka upptäcktsrisken och därigenom förhindra att brott
            över huvud taget begås.
          </note>
          <note>
            Regeringen har för avsikt att under våren lägga fram nya förslag
            på det brottsförebyggande området.
          </note>
          <note type="speaker">
            Anf. 54 BEATRICE ASK (M):
          </note>
          <note>
            Fru talman! Jag tackar inrikesministern för svaret, även om jag
            ställde frågan till justitieministern. Det är inte hel t enkelt
            att reda ut vem som har ansvar för vad.
          </note>
          <note>
            Det är uppenbart att regeringen helst inte vill prata om det
            jag frågade om, nämligen påföljderna för att bryta sig in och
            stjäla i folks hem. Regeringen anser tydligen inte att straffsatserna
            har någon betydelse när det gäller bostadsinbrott. Jag delar inte
            den uppfattningen.
          </note>
          <note>
            Förra året anmäldes 22 400 bostadsinbrott. Det är en ökning med
            6 procent. Bakom statistiken ligger uppbrutna dörrar, fönster
            och altan ­ ingångar, försvunna ägodelar, sönderslagna hem och
            – för många – oro och ibland personliga tragedier.
          </note>
          <note>
            Inte minst många äldre och ensamma drabbas oerhört hårt av den
            kränkning som ett bostadsinbrott innebär eller om någon har varit
            och huserat i fritidshuset. En del vågar inte bo kvar, och andra
            blir sjuka, deprimerade och får ångest.
          </note>
          <note>
            Påföljder brukar svara mot hur allvarligt samhället ser på ett
            brott. Regeringen tycker tydligen inte att bostadsinbrotten är
            så allvarliga. Det går inte att tolka svaret på något annat sätt.
          </note>
          <note>
            I dag får ungefär hälften av de m som döms för bostadsinbrott
            villkorligt fängelse. Det blir liksom ingenting. Det finns undantag
            av alla möjliga slag som gör att resultatet av att tränga sig
            in i någons hem och förstöra någons liv nästan inte blir någonting.
            Detta är allvarligt därför att påföljderna spelar roll.
          </note>
          <note>
            Det problem jag tyckte att vi behövde diskutera är det faktum
            att lagstiftaren har varit väldigt fokuserad på värdet av stulna
            saker men inte på något sätt tagit intryck av den kränkning och
            de konsekvenser brottet får för de människor som drabbas. Det
            måste vi komma till rätta med.
          </note>
          <note>
            Att detta är allvarligt är skälet till att Alliansen förordar
            ett särskilt brott och vill ha skärpt lagstiftning. Vi menar att
            samhällets syn på denna typ av kränkning måste justeras.
          </note>
          <note>
            Inrikesministern tycker att det är viktigare att utreda och klara
            upp brotten. Jag ser inte någon konflikt mellan påföljd och önskemålet
            om effektivare utredning och lagföring. Tvärtom är det tyvärr
            så att poliser ofta överdriver betydelsen av vilken påföljdsnivå
            som finns när man ska prioritera ärenden. Man tycker inte att
            brott som leder till låga straff är särskilt viktiga. Det här
            är en signal in i polisorganisationen om hur allvarligt detta
            är.
          </note>
          <note>
            Det är riktigt att uppklaringen av bostadsinbrott är låg, men
            det finns stora variationer. Jag delar uppfattningen att det går
            att förbättra resultaten. Däremot förstår jag inte riktigt svaret.
            Anders Ygeman får gärna förklara lite grann om kärnprocesserna
            för mig och vad man tänker konkret när man skriver ”lyft fram
            behovet av att säkerställa att polisens brottsbekämpande verksamhet
            bedrivs underrättelsestyrt … i enlighet med polisens nationella
            utredningsdirektiv”.
          </note>
          <note>
            Vad är det en polis ska göra när någon har brutit sig in i en
            villa? Hur ska man angripa ett tiotal villainbrott på kort tid
            i Blekinge eller någon annan explosion av bostadsinbrott? De kommer
            liksom i skov.
          </note>
          <note>
            Jag blir bekymrad när man i det här sammanhanget börjar prata
            om brottsförebyggande åtgärder. Om det är något folk gör är det
            att brottsförebygga. Jag återkommer till det i mitt nästa anförande.
          </note>
          <note type="speaker">
            Anf. 55 ELLEN JUNTTI (M):
          </note>
          <note>
            Fru talman, statsrådet! Som Beatrice Ask sa alldeles nyss tycker
            vi moderater att inbrottsstölder i bostäder är mycket allvarliga
            brott. Tyvärr klaras väldigt få brott upp, och för dem som klaras
            upp blir det mycket lindriga straff – i ungefär hälften av fallen
            blir det inte fängelse.
          </note>
          <note>
            Som Beatrice Ask nämnde vill vi införa ett nytt brott, inbrottsstöld,
            och höja minimistraffet från sex månader till tolv månader. Vi
            tror att det ger en tydlig signal till poliserna att de ska prioritera
            detta brott. Vi tror att den lagändringen skulle vara förebyggande,
            med färre inbrottsstölder.
          </note>
          <note>
            Inbrottsstölder är ofta seriebrottslighet. Det betyder att man
            begår brott gång efter gång, inte bara en gång. Då behöver man
            bara använda lite sunt bondförnuft: Ju längre tid du sitter i
            fängelse, desto mindre möjlighet att begå dessa brott gång efter
            gång.
          </note>
          <note>
            Innan jag kom in i riksdagen 2010 jobbade jag som kriminalinspektör
            i Göteborg. Jag började på kriminalpolisen 1982. Det var för 33
            år sedan. Jag började på stöldroteln. En av de första utredningar
            som jag hade gällde en gammal tant i 80-årsåldern som hade haft
            inbrott i sin lägenhet. Förhöret gick bra – det var inga krångligheter
            där. Sedan skulle ho n hem. Men hon ville inte hem, för hon var
            så oerhört rädd. Det är 33 år sedan, och jag kommer fortfarande
            ihåg den gamla tantens rädsla. Hon ville inte hem.
          </note>
          <note>
            Jag tycker att vi ska göra allt vad vi kan för att så få 80-åri
            ga tanter som möjligt blir drabbade av detta. Därför vill jag
            fråga statsrådet: Varför vill inte Socialdemokraterna skärpa straffen?
            Vill inte statsrådet att så få 80-åri ga tanter som möjligt ska
            slippa vara rädda för att gå hem?
          </note>
          <note type="speaker">
            Anf. 56 ANNIKA HIRVONEN (MP):
          </note>
          <note>
            Fru talman! Ellen Juntti pratar om de 80-åriga tanterna och om
            straffskärpningar som lösningen på dessa rädda människors problem.
            Men problemet är att straffskärpningar inte leder till färre inbrott.
            Av egen erfarenhet kan jag säga att det inte heller leder till
            minskad rädsla för den som väl har drabbats av brott. Det som
            däremot spelar roll är samhällets förmåga att förebygga att brott
            begås, att klara upp de brott som begås och att se till att de
            människor som vi har tagit fast och har inom kriminalvården inte
            återfaller i brott. Den forskning som finns visar att högre straff
            för än det ena, än det andra inte leder till något av dessa tre
            mål.
          </note>
          <note>
            Ni talar om att öka prioriteten för dessa brott. Min fråga till
            Moderaterna, efter åtta år i ledningen i Justitiedepartementet,
            är: Varför misslyckades ni då med de här frågorna? Om man höjer
            straffen för det här brottet – och de 35 andra brott som Moderaterna,
            Folkpartiet, Kristdemokraterna, Centerpartiet och Sverigedemokraterna
            sammanlagt föreslår straffskärpningar på – hur menar ni att det
            ska leda till att polisen kommer att prioritera bättre? Vilka
            brott är det polisen ska prioritera ned?
          </note>
          <note>
            Någonstans behöver vi landa i vad som faktiskt fungerar. Att
            högre straff för allt är det som kommer att leda til l färre brott
            eller mer uppklar ing bygger mer på önsketänkande än på fakta.
          </note>
          <note type="speaker">
            Anf. 57 Statsrådet ANDERS YGEMAN (S):
          </note>
          <note>
            Fru talman! Jag har en dålig nyhet för interpellanten och debattörerna
            från den moderata sidan: Det är inte alls 50 procent som får fängelse.
            Det är inte ens 25 procent som får fängelse av dem som begår inbrott.
            Efter åtta år med borgerlig regering är det nämligen 5 procent
            av bostadsinbrotten som klaras upp. Det innebär att 95 procent
            går fria och inte hamnar i fängelse – 95 procent!
          </note>
          <note>
            Under er tid vid makten höjde ni diverse str aff. Ledde det till
            att uppklar ingsprocenten ökade på det sätt som Beatrice Ask beskrev?
            Det finns ingen motsättning – man kan göra både och. Nej, uppklar
            ingsprocenten sjönk under er tid vid makten. Det finns inget forskningsstöd
            för att strängare straff leder till vare sig lägre b rottslighet
            eller högre uppklar ing.
          </note>
          <note>
            Vi har i dag den nivå på straff på bostadsinbrott som vi har
            haft under den borgerliga regeringen. Nu har det kommit en utredning.
            Vi ska se över frågan och se om det finns anledning att skärpa
            straffen på någon punkt – à la bonne heur e .
          </note>
          <note>
            Men att tro eller vara så fräck att man förespeglar medborgarna
            att detta skulle leda till att en massa brott klaras upp eller
            att den gamla dam som du talar om , Ellen Juntti, skulle våga
            gå hem är att vara djupt oärlig. Ska vi ordna brottsuppklaringen
            är det helt andra åtgärder som måste till.
          </note>
          <note>
            Vi måste, som vi sade i debatten tidigare med Anti Avsan, ha
            långt ­ gående förstahandsåtgärder. Vi måste ha brottsförebyggande
            verksamhet från polisen. Det måste finnas polisiär närvaro i lokalsamhället
            på de tider då brott begås så att man kan se till att brott inte
            begås och – om det begås brott – att gärningsmännen kan gripas.
            Vi måste ha tekniska undersökning ­ ar på plats när det görs bostadsinbrott.
          </note>
          <note>
            Vi måste utveckla våra metoder. Under den tidigare regeringens
            tid ha ­ de vi faktiskt ett framgångsrikt projekt i Stockholm
            som kallades Brålean på fikonspråk. Vad handlade det om? Jo, det
            handlade om bättre kanaler mellan dem som leder förundersökningen
            och poliser u te på fältet. Det ökade uppklar ingen.
          </note>
          <note>
            Med verksamhetsutveckling långt ute, att låta poliserna vara
            poliser och att fokusera på sådant som forskningen säger hjälper,
            där det finns forskningsstöd för att klara att lösa fler brott
            och sätta fler bovar i fängelse, kanske vi kan ko mma över de
            5 procent i uppklar ing av bostadsinbrott som vi hade under åtta
            år med borgerlig regering, så att fler av de 95 procent som i
            dag går fria kan sättas bakom låt oss och bom.
          </note>
          <note type="speaker">
            Anf. 58 BEATRICE ASK (M):
          </note>
          <note>
            Fru talman! Jag tycker faktiskt att vi ska prata om saker på
            rätt sätt. Det är inte så att påföljden klarar upp brott. Det
            är inte syftet. Påföljden har man för att få en konsekvens av
            ett brott. Det är väldigt viktigt. Påföljden signalerar med vilket
            allvar samhället ser på ett brott.
          </note>
          <note>
            Vi menar att synen på bostadsinbrott är för lindrig i förhållande
            till den kränkning som up pstår. Det har inte med uppklar ing,
            polisens utredningsarbete eller något annat att göra. Det är en
            sammanblandning som egentligen är att förenkla till idioti.
          </note>
          <note>
            Däremot har sträng påföljd när det gäller bostadsinbrott betydelse.
            Man kan prata med vilken polis som helst. Om den lokala tjuven
            sitter inspärrad begås det färre bostadsinbrott. Så är det alltid.
            Vi har säsongsvariationer. Polisen vet ofta att när de släpper
            ut vissa återkommer de som lokala tjuvar vid inbrott; det finns
            ett samband.
          </note>
          <note>
            När det gäller påföljder och fängelsestraff är det många brottsoffer
            som känner sig lugnare när de vet att förövaren sitter inne. Det
            är ganska mänskligt att det är på det sättet. Men det är inte
            skälet till en lång påföljd. Påföljden ska enligt min mening spegla
            det allvar som samhället ser på brottet med.
          </note>
          <note>
            Jag tycker att det är sorgligt att Socialdemokraterna inte vill
            diskutera påföljderna och vilken betydelse de kan ha i det här
            sammanhanget. Men jag förstår att ni har fått lägga er platt för
            Miljöpartiet, som uppenbarligen inte har någon kompetens över
            huvud taget på området. Det är oseriöst att blanda ihop de här
            begreppen. Sedan hävdar man att man kan allt om all forskning
            i världen. Jag lovar att jag kan plocka fram forskning som visar
            att detta har en viss poäng också.
          </note>
          <note>
            Varför misslyckades alliansregeringen? Så kan man inte heller
            ställa frågan. Bekämpningen av bostadsinbrott har utvecklats under
            senare år. I mitt inledningsanförande tog jag upp att vi ser ganska
            stora variationer i hur man lyckas klara upp bostadsinbrott, vilket
            leder mig till att man faktiskt kan förbättra en del.
          </note>
          <note>
            Däremot tror jag inte att vi någonsin kommer att nå 100 procents
            uppklaring , av det enkla skälet att bostadsinbrotten är besvärliga.
            Dels anmäler alla bostadsinbrott därför att man har sin hemförsäkring,
            dels går dessa brott mycket snabbt.
          </note>
          <note>
            Jag tror inte att ens en socialdemokratisk och miljöpartistisk
            regering kommer att ha poliser som cirkulerar i villaområden på
            dagtid eller på andra tider när denna typ av bostadsinbrott begås
            i många olika sammanhang. Landsbygden är fylld av bostäder och
            fritidshus där det rimligen inte går att ha polisen på plats hela
            tiden för att på det sättet skydda människor från denna typ av
            inbrott. Likväl måste man göra någonting.
          </note>
          <note>
            Jag tycker att det ska bli spännande att se vilka brottsförebyggande
            insatser som regeringen kommer att återkomma till konkret.
          </note>
          <note>
            Det som jag gärna vill säga när det gäller bostadsinbrott är
            att medborgarnas brottsförebyggande insatser i detta sammanhang
            är enorma. De flesta av oss har lås på dörrarna, och företagen
            som säljer larm och övervakning går som tåget därför att väldigt
            många anser att de måste köpa denna typ av tjänster. Vi har mycket
            aktivitet kring grannsamverkan och mycket annat. Så nog görs det
            en hel del brottsförebyggande.
          </note>
          <note>
            Men vi mäktar inte med både den lokala kriminaliteten och de
            kringresande och turnerande ligorna som specialiserar sig på bostadsinbrott
            runt om i landet. Det är komplicerande ärenden. Då hjälper inte
            alltid dessa åtgärder, utan det krävs naturligtvis också en helhetssyn.
            I det sammanhanget har påföljdsnivån faktiskt betydelse. Det går
            inte att fåna bort som om det skulle vara någonting som vi ser
            som den enda lösningen. Det är en del i ett viktigt arbete.
          </note>
          <note type="speaker">
            Anf. 59 ELLEN JUNTTI (M):
          </note>
          <note>
            Fru talman! I statsrådets svar till Beatrice Ask står det, som
            statsrådet nämnde, att utgångspunkten är att straffsatserna inte
            är avgörande och att det viktigaste är att brotten utreds och
            klaras upp. Ja, det är viktigt. Men jag tycker att det också är
            viktigt att inbrottstjuvarna inte kan göra nya inbrott gång efter
            gång. I och med att det är seriebrottslighet är det ofta så att
            dessa personer inte gör bara ett inbrott.
          </note>
          <note>
            Det står också i svaret att bostadsinbrotten begås av organiserade
            och kriminella ligor. Det betyder också att de gör inbrott gång
            efter gång. Då är det självklart att om de sitter ett halvår längre
            i fängelse kan de i alla fall inte göra inbrott under det extra
            halvår som de sitter i fängelse. Alltså måste det naturligtvis
            påverka brottsligheten någonstans. Det behöver man inte så mycket
            forskning för att inse. Det räcker egentligen med sunt bondförnuft.
            Sedan inser jag att det inte är bara detta som löser allting utan
            att det behövs många olika åtgärder.
          </note>
          <note>
            Statsrådet sade också att gärningsmännen måste gripas. Det tycker
            jag också. Men vad gör man sedan? Ska man bara släppa ut dem direkt?
            Då påverkar det verkligen brottsligheten. Jag tycker faktiskt
            att det ska vara riktiga och rejäla straff. Inbrottstjuvar som
            skadar människor förtjänar ett bra tag bakom lås och bom. Jag
            tänker bland annat på den gamla tant som jag har talat om och
            som fortfarande berör mig efter 33 år.
          </note>
          <note>
            Min fråga till statsrådet är: Anser statsrådet på fullt allvar
            att längre fängelsestraff inte har någon effekt över huvud taget
            på brottsligheten?
          </note>
          <note type="speaker">
            Anf. 60 ANNIKA HIRVONEN (MP):
          </note>
          <note>
            Fru talman! Vi lämnar nu bakom oss åtta år av ensidigt fokus
            på högre straff och hårdare tag, då uppklaringsprocenten har minskat
            i stället för att ha ökat.
          </note>
          <note>
            Nu går Miljöpartiet och Socialdemokraterna tillsammans in med
            inställningen att vi ska se till att vidta de åtgärder som vi
            vet fungerar. Vi ska sätta fokus på att klara upp fler brott.
            Det är det allra viktigaste för att människor inte ska känna rädsla
            för bostadsinbrott.
          </note>
          <note>
            Det är klart att Ellen Juntti har rätt i att man under den tid
            som man sitter i fängelse inte begår brott. Men om vi beaktar
            det faktum att det är bara 5 procent av dem som begår bostadsinbrott
            som åker fast och att förlängningen av straff ändå är förhållandevis
            liten jämfört med den tid som man sedan ska vara ute, tror jag
            att detta är helt fel fokus och att det är ett skäl som inte räcker
            för att höja straffen för än det ena och än det andra. Oppositionspartierna
            utom Vänsterpartiet vill skärpa straffen för totalt 35 olika brott.
          </note>
          <note>
            Jag tror att vi verkligen behöver titta på den forskning som
            finns, och jag har redan efterfrågat Beatrice Asks omtalade rapporter
            som visar att skärpta straff faktiskt leder till färre brott.
            J ag har fortfarande inte fått dem, men jag ser fram emot att
            läsa dem och diskutera dem sakligt utifrån den kunskap som vi
            har, inte utifrån bondförnuftet.
          </note>
          <note type="speaker">
            Anf. 61 Statsrådet ANDERS YGEMAN (S):
          </note>
          <note>
            Fru talman! Det finns, skulle jag vilja säga, en samsyn inom
            den kriminologiska forskningen att den upplevda upptäcktsrisken
            är betydligt viktigare än straffsatsen för att bekämpa brottsligheten.
            Den som vill läsa mer om det kan läsa vad amerikanen Daniel Nagin,
            som var förra årets Stockholmspristagare i kriminologi, har skrivit.
            Han har forskat mycket om detta.
          </note>
          <note>
            Man kan försiktigt fråga sig om Moderaterna menar att straffsatsen
            för inbrott är alldeles för låg och att den är det främsta verktyget
            för att komma till rätta med bostadsinbrotten, som de i alla fall
            påstår sig vara väldigt upptagna av. Varför gjorde ni ingenting
            under de åtta år som ni hade regeringsmakten? Uppklaringen av
            bostadsinbrotten är 5 procent. 95 procent av inbrottstjuvarna
            går fria.
          </note>
          <note>
            Jag kan lova Ellen Juntti att för dem som går fria och som aldrig
            upptäcks spelar det inte någon roll hur långa straffen är. De
            går ändå fria. Det är upptäcktsrisken och beivrandet som vi måste
            ta itu med om vi ska vara framgångsrika i fråga om bostadsinbrotten.
          </note>
          <note>
            Ellen Juntti och Moderaterna säger att vi inte behöver forskning
            utan att vi behöver sunt bondförnuft. Jag har stor respekt för
            sunt bondförnuft. Men om man ska bekämpa brottslighet är det rimligt
            att man också ser vilka åtgärder som hjälper, annars kanske det
            blir så att man sitter i regeringsställning i åtta år, uppklaringen
            minskar, fler människor drabbas av bostadsinbrott och man försöker
            ordinera samma medicin om och om igen trots att medicinen inte
            verkar.
          </note>
          <note type="speaker">
            Anf. 62 BEATRICE ASK (M):
          </note>
          <note>
            Fru talman! Min interpellation syftade huvudsakligen till att
            vi skulle diskutera påföljden, inte som den främsta och enda metoden
            för att bekämpa bostadsinbrott utan därför att vi anser att man
            rent tekniskt under ­ skattar den kränkning som bostadsinbrott
            innebär för individen. Nu tyckte regeringen inte att det var kul
            att diskutera. Justitieministern har tydligen inte med lagstiftningen
            att göra, så den frågan lämnar man därhän och ägnar sig åt allt
            möjligt annat. Detta är viktigt när det gäller uppklaring och
            mycket annat. Men den fråga som ställdes rörde faktiskt påföljden,
            och det tyckte jag var väsentligt. Därutöver finns helheten som
            är viktig.
          </note>
          <note>
            Jag menar att påföljden är viktig. Den har betydelse, dels därför
            att den signalerar vilken inställning samhället har till kränkningen,
            dels därför att den har en allmänpreventiv effekt.
          </note>
          <note>
            Just när det gäller bostadsinbrott är det ändå märkligt att det
            finns internationella ligor som turnerar i landet och som har
            som metodik att konsekvent byta ut en del av sina medlemmar därför
            att de då inte bedöms vara straffade tidigare i Sverige. Då får
            man ett antal kriterier som gör att straffnivån i princip blir
            ingenting. Samtidigt härjar dessa ligor här. Då är det någonting
            som är fel med påföljden.
          </note>
          <note>
            Varför gjorde den förra regeringen inte någonting åt detta? Vi
            gjorde många andra saker. Men vi slutade inte att arbeta de sista
            åren, utan vi fortsatte att tillsätta utredningar och arbeta för
            att bedriva arbetet framåt.
          </note>
          <note>
            Jag tror att det är dags, i dagens samhälle, att titta på integritetskränkningen
            som en aspekt av bostadsinbrott och överväga en skärpning av påföljden
            alternativt ett särskilt brott för den typ av inbrott som sker
            i människors hem eller fritidshus.
          </note>
          <note>
            Jag tycker att man är värd viss respekt för att man lyfter upp
            den frågan i riksdagens kammare.
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslutade kl. 16.00 på förslag av tredje vice talmannen
            att ajournera förhandlingarna till kl. 18.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 18.00.
          </note>
          <note>
            § 14 (forts.) Svar på interpellation 2014/15:189 om skärpta påföljder
            mot bostadsinbrott
          </note>
          <note type="speaker">
            Anf. 63 Statsrådet ANDERS YGEMAN (S):
          </note>
          <note>
            Fru talman! Det blir lätt ett avbrott i debatten, men jag kan
            gärna konstatera vad vi är överens om.
          </note>
          <note>
            Det handlar om vikten av att bekämpa bostadsinbrott och vikten
            av att vidta rätt åtgärder. Jag har speciellt tryckt på de förebyggande
            åtgärderna och de brottsbekämpande åtgärderna. Därmed inte sagt
            att vi utesluter att se över straffen, utan vi har sagt att vi
            ska återkomma med vår syn på frågorna när utredningen är färdigberedd.
          </note>
          <note>
            Överläggningen var härmed avslutad.
          </note>
          <note>
            § 15 Svar på interpellation 2014/15:201 om trafikdatalagring
          </note>
          <note type="speaker">
            Anf. 64 Statsrådet ANDERS YGEMAN (S):
          </note>
          <note>
            Fru talman! Krister Hammarbergh har frågat justitie- och migrationsminister
            Morgan Johansson dels om han avser att införa några begränsningar
            i polisens möjligheter att använda sig av uppgifter baserade på
            trafikdatalagring, dels om han avser att göra några förändringar
            i Datalagringsutredningens direktiv. Arbetet inom regeringen är
            så fördelat att det är jag som ska svara på interpellationen.
          </note>
          <note>
            Brottsbekämpning är en central fråga för regeringen. Tillgången
            till uppgifter om elektronisk kommunikation har ofta en avgörande
            betydelse för de brottsbekämpande myndigheternas möjligheter att
            utreda allvarlig brottslighet. Behovet av en effektiv brottsbekämpning
            måste emellertid alltid vägas mot respekt för grundläggande rättigheter
            och särskilt behovet av att minimera intrång i enskildas integritet.
            Enligt regeringsförklaringen ska regeringen i Sverige och EU verka
            för att säkra rättssäkerheten och den personliga integriteten,
            bland annat när det gäller datalagring. I syfte att stärka skyddet
            för den personliga integriteten beslutade regeringen nyligen att
            en särskild utredare ska överväga hur ett i högre grad samlat
            integritetsskydd kan fungera inom en och samma myndighetsstruktur
            genom att tillsynen över behandling av personuppgifter samlas
            hos en myndighet (dir. 2014:164). Vidare ska Datainspektionen
            och den parlamentariska integritetskommissionen göra en översyn
            av befintlig lagstiftning, också i ljuset av att fler privata
            aktörer samlar in information om konsumenter.
          </note>
          <note>
            De svenska reglerna om leverantörers skyldighet att lagra och
            lämna ut trafik ‑ , lokaliserings- och abonnemangsuppgifter till
            brottsbekämpande myndigheter gäller oförändrat. En utredare har
            i en departementspromemoria som överlämnades förra året (Ds 2014:23)
            kommit fram till att de svenska reglerna om datalagring ryms inom
            de ramar som ställs upp av unions- och Europarättens allmänna
            principer och kravet på respekt för grundläggande rättigheter.
            Utredaren konstaterade samtidigt att unionsrätten och Europarätten
            endast anger en miniminivå för integritetsskydd och att Sverige
            bör sträva efter att uppfylla sådana krav med marginal. Utredaren
            bedömde därför att det fanns skäl att närmare överväga några förändringar
            för att ytterligare stärka skyddet för den personliga integriteteten,
            bland annat vad gäller reglerna om en oberoende kontroll av inhämtning
            av uppgifter i underrättelseskedet.
          </note>
          <note>
            Utredaren analyserar för närvarande vilka förändringar som bör
            göras i reglerna om lagring och utlämnande av uppgifter om elektronisk
            kommunikation för att stärka skyddet för den personliga integriteten
            (dir. 2014:101). I detta sammanhang övervägs också förutsättningarna
            för utlämnande av uppgifter om elektronisk kommunikation i de
            brottsbekämpande myndigheternas underrättelseverksamhet, den så
            kallade inhämtningslagen. Uppdraget ska redovisas i mars 2015.
            Några tilläggsdirektiv är inte planerade.
          </note>
          <note>
            När utredningen har redovisat sitt uppdrag kommer det att finnas
            ett bättre underlag för att ta ställning till vilka åtgärder som
            kan vara aktuella.
          </note>
          <note type="speaker">
            Anf. 65 KRISTER HAMMARBERGH (M):
          </note>
          <note>
            Fru talman! Tack, statsrådet för svaret! Hoppas att statsrådet
            hinner hämta andan.
          </note>
          <note>
            Jag ska passa på att gratulera statsrådet till ett gott kollektivt
            beslut. Vi har pratat mycket brottsförebyggande arbete i dag,
            och i dag antog regeringen äntligen proposition nr 50 om en sänkning
            av arbetsgivaravgifterna för ungdomar. Det är en bra brottsförebyggande
            åtgärd för att se till att fler ungdomar kommer i arbete. Det
            är så vi kan jobba samfällt med straff för dem som inte sköter
            sig och att se till att folk kommer i sysselsättning.
          </note>
          <note>
            Jag tycker att man kan ge en liten bakgrund till den fråga vi
            ska diskutera nu, nämligen trafikdatalagring. Det är fråga om
            ett direktiv som har antagits av EU. Frågan diskuterades under
            lång tid i Sverige, där Socialdemokraterna många gånger kritiserade
            alliansregeringen för att alliansregeringen inte genomförde direktivet
            snabbt. Regeringen tog lite tid på sig. Vi tittade på lagstiftningen.
            Den är svår ur integritetssynpunkt men samtidigt nödvändig när
            det gäller att kunna utreda allvarlig brottslighet. Det handlar
            om att få tillgång till trafikuppgifter på ett rättssäkert sätt
            för brott som handlar om mord, våldtäkt, grova narkotikabrott
            eller terroristbrott. Uppgifterna behövs.
          </note>
          <note>
            Vi vet alla vad som hände långt senare. Sverige blev bötfällt,
            och böterna försvann därför att EU-domstolen ogiltigförklarade
            utformningen av direktivet, inte datalagring som sådan.
          </note>
          <note>
            Att alliansregeringen hade gjort ett bra jobb visade sig inte
            minst sedan när en utredare tittade på frågan och kunde konstatera
            att den svenska rätten inte stred mot vare sig EU-rätten eller
            Europarätten. Däremot hade regeringen redan tidigare konstaterat
            att den så kallade inhämtningslagen hade en del brister. Det konstaterade
            också utredaren, och därför fick utredningen ett tilläggsuppdrag.
            Nu sitter utredningen och arbetar med frågan.
          </note>
          <note>
            Socialdemokraterna drev på och var kritiska till alliansregeringen.
            Man ville få klarhet före regeringsskiftet och påtalade gång efter
            annan behovet av datalagring. Nu kan vi konstatera att regeringspartnern
            Miljöpartiet, långt efter regeringsskiftet, ställt sig kritiskt
            till debattartikeln. Det innebär en del frågetecken om regeringens
            förmåga att upprätthålla och se till att polisen har de verktyg
            som behövs. Därför känns det angeläget för oss i riksdagen att
            veta vilken kurs som regeringen har, vilka ambitioner regeringen
            har och vilken inriktning ministern har.
          </note>
          <note>
            Därför ställde jag två frågor i min interpellation. Den sista
            frågan handlade om ministern avser att göra några förändringar
            i Datalagringsutredningens tilläggsdirektiv vad gäller inhämtningslagen.
            Där har ministern gett ett med beröm godkänt svar. Svaret var
            att man inte tänker ändra i alliansregeringens direktiv.
          </note>
          <note>
            Däremot var det lite jobbigt med den första frågan. Nu ska jag
            inte betygssätta, men min fråga var om ministern tänker införa
            några begränsningar i polisens möjligheter att använda sig av
            uppgifter baserade på trafikdatalagring.
          </note>
          <note>
            Här har jag jobbat stenhårt med att gå igenom svaret gång efter
            annan, men jag kan bara beklaga att frågan fortfarande är obesvarad.
            Det fanns ingen viljeinriktning i interpellationssvaret, och jag
            fick inte något svar. Det svar jag har fått är att det finns ett
            antal utredningar, som jag själv nämnde i min fråga. Det hänvisas
            till dem i fortsättningen. Men min fråga gällde om ministern har
            avsikter att införa några begränsningar i polisens möjligheter
            att få tillgång till uppgifter baserade på trafikdatalagring.
          </note>
          <note type="speaker">
            Anf. 66 ANDERS SCHRÖDER (MP):
          </note>
          <note>
            Fru talman! Krister Hammarbergh antyder att det finns en sorts
            spricka i regeringen, baserat på att Miljöpartiet har haft en
            kritisk hållning till datalagringsdirektivet. Det stämmer att
            vi har varit och är kritiska till mycket i hur den har utformats.
          </note>
          <note>
            Vi är alla överens om att datalagringsdirektivet fälldes just
            för att det inte uppfyllde alla rimliga kriterier vad gäller integritetsskydd.
          </note>
          <note>
            När det gäller integritetsfrågor måste man se till helheten.
            Masslagring av information handlar om att se till att betrakta
            inte bara ett förslag för sig utan alla förslagen tillsammans:
            Hur påverkar detta möjligheten att övervaka enskilda människors
            privatliv? Det är det som vi hela tiden måste ta hänsyn till när
            vi gör avvägningar kring hur vi ska utforma de olika lagar ­ na.
          </note>
          <note>
            Därför är det positivt att regeringen har sagt i regeringsförklaringen
            att vi strävar efter att stärka integritetsskyddet bland annat
            vad gäller just datalagring. Det är det som regeringen är överens
            om, och det står också Miljöpartiet bakom.
          </note>
          <note type="speaker">
            Anf. 67 Statsrådet ANDERS YGEMAN (S):
          </note>
          <note>
            Fru talman! Jag är naturligtvis glad över att Krister Hammarbergh
            är nöjd med den tidigare regeringens arbete. Det kanske inte är
            så överraskande.
          </note>
          <note>
            Jag är naturligtvis också glad över att Krister Hammarbergh är
            nöjd med den nuvarande S-MP-regeringens arbete. Det är lite mer
            överraskande men inte desto mindre glädjande. Det tar jag tacksamt
            emot.
          </note>
          <note>
            Jag är också glad över att Krister Hammarbergh uppskattar svaret
            på den andra frågan. Lite mer oroad är jag över att han inte uppskattar
            svaret på den första frågan, även om han inte vill betygssätta
            det.
          </note>
          <note>
            Bakgrunden till att jag i dag inte kan svara på den är att just
            de frågor Krister Hammarbergh vill diskutera är föremål för utredning.
            Men jag kan säga så mycket att jag i dag inte ser framför mig
            begränsningar av polisens möjligheter att inhämta information.
            Jag vill samtidigt inte föregå utredarens arbete, för han har
            att se vilka saker vi kan göra för att stärka integritetsskyddet.
          </note>
          <note>
            Jag är nämligen av den bestämda uppfattningen, vilket jag också
            har gett uttryck för i kammaren tidigare, att det går att kombinera
            en hög nivå av skydd för den personliga integriteten och ett effektivt
            verktyg för polisens brottsbekämpande verksamhet.
          </note>
          <note type="speaker">
            Anf. 68 KRISTER HAMMARBERGH (M):
          </note>
          <note>
            Fru talman! Vi är då uppenbarligen två som är nöjda med det grundläggande
            arbete som har gjorts tidigare. Huruvida jag är nöjd med det nuvarande
            återstår att se. Jag är dock inte så nöjd med interpellationssvaret
            så här långt, kan jag säga.
          </note>
          <note>
            Jag vill också klarlägga att man inte får vara slarvig med ord.
            Att ta ut uppgifter i efterhand efter en domstols beslut är inte
            detsamma som att övervaka. Då får man gå till en ordlista eller
            ett lexikon och slå upp vad det ordet egentligen betyder.
          </note>
          <note>
            Det hänvisas väldigt mycket i detta svar, och i en massa andra
            interpellationssvar i dag, till en fantastisk utredning, som jag
            själv sitter med i, Integritetskommittén. Den benämns kommission
            i interpellationssvaret, men det är bara en kommitté.
          </note>
          <note>
            Eftersom jag sitter i utredningen har jag noga gått igenom direktiven.
            Det har tidigare i dag diskuterats gromning och sagts att det
            är någonting som Integritetsutredningen ska lösa. Det hittar inte
            jag i direktiven.
          </note>
          <note>
            Nu ska Integritetsutredningen tydligen också ta hand om trafikdatalagringen.
            Det hänvisas hela tiden till denna utredning. Det känner jag inte
            heller igen.
          </note>
          <note>
            Det står i interpellationssvaret att ”Datainspektionen och den
            parlamentariska Integritetskommissionen” – kommittén – ska ”göra
            en översyn av befintlig lagstiftning, också i ljuset av att fler
            privata aktörer samlar in information om konsumenter”. Men det
            har ju inte med saken att göra. Det är inte Icakort vi pratar
            om i dag.
          </note>
          <note>
            Det är bakgrunden, och det är det utredningen ska titta på också.
            Men detta handlar om gammal lagstiftning, trafikdatalagring, där
            det nu hela tiden hänvisas till en och samma utredning, som inte
            ens har täckning för detta i direktiven. Där måste jag säga att
            jag blir besviken över svaret.
          </note>
          <note>
            Jag vill fortfarande få detta klarlagt. Ministern lämnar en öppning
            här: Han vill inte lämna ett besked om huruvida han är beredd
            att se till att minska polisens möjligheter till brottsbekämpning
            genom att ta ut trafikdatalagrade uppgifter.
          </note>
          <note>
            Nu förstår jag att det är ett problem. Ministern tillhör ett
            parti, och det har varit en annan deltagare uppe i debatten som
            tillhör ett annat parti. Båda partierna sitter i regeringen, och
            båda partierna hade en klar och tydlig ståndpunkt före valet.
            Socialdemokraterna är för trafikdatalagring, och Miljöpartiet
            är emot trafikdatalagring.
          </note>
          <note>
            Men ni måste samfällt agera som en regering, och ni måste kunna
            lämna ett besked. Det är inte riksdagsledamöterna i majoriteten
            som ska lämna ett besked, utan det är den ansvarige ministern.
            Detta är avgörande för svensk polis möjligheter att utreda och
            lösa grova brott, och därför är en otydlighet väldigt olycklig.
          </note>
          <note>
            Jag repeterar därför min fråga: Är ministern beredd att inskränka
            polisens möjligheter att använda sig av uppgifter baserade på
            trafikdatalagring?
          </note>
          <note type="speaker">
            Anf. 69 Statsrådet ANDERS YGEMAN (S):
          </note>
          <note>
            Fru talman! Jag är ledsen om Krister Hammarbergh missförstod
            mig. Men det var ju Sten Heckscher som hade hand om det här i
            sin utredning. Det andra nämndes också i svaret. Det är Sten Heckscher
            som ska titta på vilka åtgärder som kan vidtas för att stärka
            den personliga integriteten i samband med datalagring. Han kommer
            att redovisa detta nu i februari månad.
          </note>
          <note>
            Du begär att jag ska ha en åsikt om vad han kommer fram till
            innan han har gjort sin utredning klar. Det kan jag inte ha, för
            jag vet inte vad han kommer fram till. Jag kan inte på det sättet
            föregripa utredningen.
          </note>
          <note>
            Jag går så långt, Krister Hammarbergh, som att säga att jag inte
            ser framför mig några begränsningar av polisens möjligheter att
            jobba aktivt. Men jag kan inte, som sagt, ta ställning till förslag
            som jag inte har sett. Det hoppas jag att även Krister Hammarbergh
            har förståelse för.
          </note>
          <note type="speaker">
            Anf. 70 KRISTER HAMMARBERGH (M):
          </note>
          <note>
            Fru talman! Nej, jag tror inte att jag har missförstått någonting.
          </note>
          <note>
            Sten Heckscher har kvar detta uppdrag tillsammans med ytterligare
            en person, och det handlar om en liten del av detta, insamlingslagen.
            Vad man vill att de ska titta på där är inte ett ställningstagande
            till huruvida polisen ska ha möjlighet att använda uppgifter som
            kommer från trafikdatalagring. Därom är de ju överens, utifrån
            sin tidigare utredning.
          </note>
          <note>
            Frågan gäller att se över insamlingslagen och om sättet att lämna
            över uppgifterna till polisen kan förändras. Det är det grundläggande
            uppdraget. Det handlar inte om polisen ska ha en begränsning eller
            inte utan om tillvägagångssättet. Det är en helt annan sak.
          </note>
          <note>
            Ni har från regeringens sida i dag hänvisat till Integritetsutredningen
            i ett flertal olika interpellationssvar. Jag vill fortfarande
            hävda: Detta har inte med denna sak att göra. Det här handlar
            trafikdatalagring, och det handlar inte om Icakort. Svaret står
            där skriftligt, oavsett om du vill det eller inte , Anders Ygeman
            . Ni får gå igenom interpellationssvaren mer noggrant innan ni
            lämnar över dem till riksdagen. Här står det svart på vitt.
          </note>
          <note type="speaker">
            Anf. 71 Statsrådet ANDERS YGEMAN (S):
          </note>
          <note>
            Fru talm an! Nu var det inte det jag sa . Det går för alla att
            läsa i kammarens protok oll. Jag sa att det i detta avseende var
            den utredningen vi väntade på. I ett bredare perspektiv om integritet
            tog jag upp det i mitt interpellationssvar.
          </note>
          <note>
            Om statsråd i andra debatter har hänvisat till den utredningen
            får du nog ta upp det i fråga om de interpellationerna , Krister
            Hammarbergh . Nu rör det den här interpellationen. Jag är tyvärr
            förhindrad att kommentera debatter jag själv inte har närvarat
            vid eller inte deltagit i.
          </note>
          <note>
            När det gäller lagen om elektronisk kommunikation, datalagringsdirektivet
            och den personliga integriteten vill jag bara avslutningsvis säga
            att jag är övertygad om att det går att skärpa skyddet för den
            personliga integriteten utan att hindra polisens möjligheter att
            utreda allvarlig brottslighet. Jag tror att vi tillsammans i denna
            kammare kommer att kunna bidra till den typen av positiva förändringar.
          </note>
          <note>
            Överläggningen var härmed avslutad.
          </note>
          <note>
            § 16 Svar på interpellation 2014/15:208 om förbättrad hyresstatistik
          </note>
          <note type="speaker">
            Anf. 72 Statsrådet MEHMET KAPLAN (MP):
          </note>
          <note>
            Fru talman! Nina Lundström har frågat mig dels vilka åtgärder
            jag avser att vidta för att stärka konsumentperspektivet på hyresmarknaden
            genom att hyresstatistiken förbättras, dels när jag avser att
            återkomma med förslag på förbättrad hyresstatistik.
          </note>
          <note>
            Bra hyresstatistik är viktig för staten, konsumenterna och andra
            aktörer. Hyresstatistiken, liksom all statistik, kan naturligtvis
            alltid utvecklas. Samtidigt måste behovet av viss statistik och
            kvalitetskraven vägas mot varandra.
          </note>
          <note>
            Att utveckla hyresstatistiken på det sätt som föreslogs av Hyresbostadsutredningen
            och som Boverket tittade vidare på har visat sig vara mycket komplicerat
            och kostsamt. För att en utvecklad hyresstatistik ska fungera
            som konsumentinformation krävs det att underlaget utgörs av om
            inte alla hyror i ett område så i vart fall en mycket stor andel
            av dessa. Hur mycket som sedan egentligen tillförs när det stora
            flertalet hyror i beståndet är kollektivt förhandlade med hänsyn
            till bostädernas bruksvärde är en av flera frågor som diskuteras
            i den beredning som pågår inom Regeringskansliet.
          </note>
          <note type="speaker">
            Anf. 73 NINA LUNDSTRÖM (FP):
          </note>
          <note>
            Fru talman! Jag vill börja med att tacka för svaret. Jag uppfattar
            att vi ändå är ganska överens om att själva frågan om hyresstatistik
            är nog så viktig.
          </note>
          <note>
            Vilka behöver statistik? Jag skulle vilja säga att det är en
            viktig konsumentfråga. Det är först och främst konsumenterna som
            behöver god statistik eftersom det är grunden för information
            om hur hyresmarknaden fungerar.
          </note>
          <note>
            Beslutsfattare behöver statistik så att vi kan följa reformer
            och förändringar på marknaden men också om vi saknar reformer
            som det behöver fattas beslut om.
          </note>
          <note>
            De som bygger och investerar behöver definitivt statistik, inte
            minst om hyresnivåerna. De är också en del av signalsystemet.
          </note>
          <note>
            Forskare, debattörer, analytiker med flera behöver också statistik.
            Det är ganska intressant att det är många som har uppfattningar
            om hur hyresmarknaden fungerar, trots att vi inte har fullödig
            statistik som visar hur lagstiftningen fungerar i alla delar.
          </note>
          <note>
            Det saknas transparens. Konsumentmakt, valmöjligheter, förhandlingsstyrka
            och beslut förutsätter god information. Där är den här statistiken
            väldigt viktig.
          </note>
          <note>
            Statsrådet invänder att statistiken inte är relevant eftersom
            hyran är för ­ handlad. Jag skulle vilja påstå att det inte spelar
            någon roll hur hyran be ­ slutas. Det viktiga för konsumenterna
            och oss övriga är att veta var hyres ­ nivåerna ligger.
          </note>
          <note>
            Mot bakgrund av svaret skulle jag vilja fråga statsrådet om han
            avser att återkomma med åtgärder och i så fall när. Det är nämligen
            oklart i svaret.
          </note>
          <note>
            Statsrådet anger också att Boverket har påtalat att ett förslag
            skulle vara kostsamt och komplicerat. Men Boverket påtalade också
            någonting helt annat. Boverket angav i sin rapport följande: ”Regeringen
            bör … involvera hyresmarknadens parter att undersöka behovet av
            en konsumentinriktad hyresstatistik samt förutsättningar och möjligheten
            att använda parternas regionala databaser.”
          </note>
          <note>
            Statistiken finns nämligen, och den finns samlad. Men den finns
            inte saml ad på nationell nivå. Aktörerna – fastighet sägarna
            och Hyresgästföreningen – har databaser med hyresnivåer. Kunskapen
            finns alltså någonstans. Men självfallet ska man visa respekt
            och beakta deras roller. Det kan finnas många argument mot och
            hinder för att sprida uppgifterna till konsumenten.
          </note>
          <note>
            Hyresgästföreningen har dock i en rapport visat på att dess kunskaper
            är omfattande. Mot bakgrund av den förhandlingsordning som finns
            angav föreningen i en rapport att man har ett underlag som motsvarar
            ungefär 90 procent av exempelvis Stockholms stads fastighetsvärdar.
            Man har alltså väldigt stor kunskap.
          </note>
          <note>
            Därför vill jag återkomma till frågeställningen om det är möjligt
            att hitta vägar, också mot bakgrund av det Boverket säger: att
            man skulle kunna hitta vägar fram där också de aktörer som finns
            på marknaden och som har kunskap skulle kunna bidra. Men det förutsätter
            att det finns en politisk vilja.
          </note>
          <note>
            Därför vill jag återkomma till mina frågor om statsrådet avser
            att återkomma med förslag och i så fall när.
          </note>
          <note type="speaker">
            Anf. 74 Statsrådet MEHMET KAPLAN (MP):
          </note>
          <note>
            Fru talman! Tack så mycket, Nina Lundström, för frågan! Vi är
            absolut överens om att den är viktig när det gäller hur samhället
            kan jobba vidare med transparens och långsiktighet som leder till
            det som det här i grunden handlar om.
          </note>
          <note>
            Vi har bostadsbrist. Den kanske inte så mycket beror på det som
            kommer att göras som på det som inte har gjorts tidigare.
          </note>
          <note>
            Jag vill börja med att svara på den ena av de två frågor som
            jag uppfattade från Nina Lundström, nämligen om vi kommer att
            återkomma i den här frågan.
          </note>
          <note>
            Som jag sa i svaret pågår i dag en beredning inom Regeringskansliet.
            Jag har inte för avsikt att förekomma den beredningen, men det
            är inte alldeles omöjligt att vi återkommer i frågan. Då känns
            det väldigt bra att vi har en uttalad linje från Folkpartiet och
            Nina Lundström. Det tar jag med mig från den här debatten.
          </note>
          <note>
            När det gäller diskussionen om statistik vill jag återkoppla
            till det som Boverket sa efter att man hade rett ut detta. Man
            menade att ur ett konsumentperspektiv kan hyresstatistik bli betydelsefull
            först när uppgifter om hyresnivå kopplas till lägenhetens standard.
            För mig låter det som att man säger: Eftersom det är för krångligt
            gör vi ingenting åt det. Men så får det inte tolkas, utan det
            handlar i grunden om hur vi långsiktigt ser till att konsumenternas
            kunskapsinhämtning finns med i det långa perspektivet: Vad ingår
            i hyran? Vilka värden representerar hyran? Där har vi också bostädernas
            egenskaper – huruvida de standardiseras eller normeras är en öppen
            fråga.
          </note>
          <note>
            Det exempel som har utretts är det tyska exemplet. Det finns
            stora skillnader mellan den tyska och den svenska bostadsmarknaden.
          </note>
          <note>
            I Sverige har vi till exempel ett system där hyresbildningen
            sker på ett helt annorlunda sätt än i Tyskland. Merparten av hyrorna
            i Sveriges be ­ stånd sätts efter de kollektiva förhandlingarna,
            och den lagstadgade bruks ­ värdesprincipen säger att vid prövningen
            av en enskild hyra ska denna jämföras med hyran för likartade
            eller jämförbara hyreslägenheter. Man ska alltså ha samma hyra
            för samma typ av bostad. Man accepterar skillna ­ der på ungefär
            5 procent. Skillnader i hyra motiveras av skillnader i bruks ­
            värde. Detta gäller vid en direkt jämförelseprövning.
          </note>
          <note>
            Den typ av system som man har i Tyskland har vi inte riktigt
            i Sverige. Därför menar jag att jämförelsen som Boverket har gjort
            och kommit fram till skulle kunna tas i beaktande vid beredningen.
            Det är den beredningen som jag har att invänta, och när den beredningen
            är klar är det inte alldeles omöjligt att vi får möjlighet att
            diskutera det här – kanske inte direkt i en interpellationsdebatt
            men i ett annat forum.
          </note>
          <note type="speaker">
            Anf. 75 NINA LUNDSTRÖM (FP):
          </note>
          <note>
            Fru talman! Kunskapen finns, och den finns spridd hos olika aktörer
            i samhället. Statsrådet säger att beredning av Boverkets rapport
            pågår, men vilka delar och vad gäller det? Egentligen argumenterar
            ju statsrådet emot Boverkets slutsatser.
          </note>
          <note>
            Boverket var mycket tydligt med att det tidsutrymme som fanns
            för att göra utredningen var väldigt kort. Det finns alltid möjlighet
            för ett statsråd att vidta ytterligare åtgärder för att ge ett
            uppdrag, om nu frågan är viktig. Jag kan inte riktigt förstå varför
            frågan ska kompliceras. Kan inte konsumenter, de som bor eller
            de som söker bostad , få värdera statistiken? Man måste ju börja
            någonstans.
          </note>
          <note>
            Om man jämför hyresmarknaden med ägarmarknaden ser vi att vem
            som helst av oss som är intresserad av hur det ser ut på bostadsmarknaden
            kan surfa in på olika sidor och se vad det kostar att köpa en
            bostad, antingen det är ett fritidshus, en bostadsrätt eller något
            annat. Där kan man lätt följa priserna även om vi inte alltid
            vet vilken standard just den bostaden har. Men vi kan alltid få
            någon form av riktvärden.
          </note>
          <note>
            Den statistik som finns i dag hos SCB är på väldigt aggregerad
            nivå och går inte att följa i olika kommuner. Ska man verkligen
            tala om konsumentmakt borde det vara självklart att man kunde
            hitta nyckeltal på stadsdelsnivå och kanske kvartersnivå, så att
            man kunde följa prisutvecklingen. Det är ett sätt att stärka konsumenternas
            makt och möjligheter.
          </note>
          <note>
            Jag tycker att man gott och väl skulle kunna se på möjligheter
            hur man kan påbörja en sådan utveckling. Naturligtvis är det näst
            intill omöjligt att få detaljerade uppgifter om varje lägenhet,
            men man måste börja någonstans och få någon form av riktvärden
            per kvadratmeter.
          </note>
          <note>
            Vad kan konsumenten göra i dag? Man får läsa årsredovisningar
            och höra med bekanta. Vi politiker går också ut och frågar folk
            vad de har för hyra: Vad betalar ni för hyra för 90 kvadratmeter
            på Söder? Så får vi en uppgift.
          </note>
          <note>
            Så länge vi inte har en tydlig gemensam bild försvåras också
            reformdebatten. Vi kanske inte alltid pratar om samma saker. Jag
            tror att det vore viktigt för konsumenterna och för samhällsdebatten
            att vi kan jämföra och se hur verkligheten ser ut. Det är också
            intressant att jämföra oss med andra länder som har kommit en
            bra bit längre. Jag kan inte riktigt förstå det motstånd som finns.
          </note>
          <note>
            Uppgifter och fakta finns redan. I den rapport som Hyresgästförening
            ­ en gav ut anför man också att den statistik som finns hos bland
            annat SCB och Sabo inte är heltäckande. För Stockholm hade man
            statistik över 1 750 hyreslägenheter, men Hyresgästföreningens
            databas omfattar 180 000 lägenheter. Det måste vara en intressant
            spegling av marknaden om man har möjlighet att sprida den statistiken.
          </note>
          <note>
            Jag har all respekt för att detta måste ske i samråd med parterna
            eftersom det är de som äger uppgifterna. Men varför inte försöka
            ta ett steg för att öka konsumentmakten? Det vore ett sätt att
            stärka konsumenternas möjligheter, att diskutera hyresmarknadens
            funktionssätt och att se till att vi beslutsfattare får ett bra
            underlag.
          </note>
          <note>
            Därför vill jag återigen höra med statsrådet: Finns det inte
            möjlighet att ta något steg i någon riktning, så att vi kan komma
            lite längre , även om vi inte har löst hela frågan i alla dess
            komplicerade delar?
          </note>
          <note>
            I detta anförande instämde Ola Johansson (C).
          </note>
          <note type="speaker">
            Anf. 76 Statsrådet MEHMET KAPLAN (MP):
          </note>
          <note>
            Fru talman! Tack, Nina Lundström, för ditt intresse för detta
            område! Det är ett område som är viktigt för att vi ska få en
            långsiktighet i arbetet. Mitt tidigare inlägg skulle kanske kunna
            tolkas som att jag skulle vara emot detta. Därför vill jag rada
            upp ett antal argument som talar för hyresstatistik.
          </note>
          <note>
            Hyresbildningen i Sverige har under lång tid gått mot en ökad
            differentiering och fragmentisering. I dag avgörs flertalet hyrestvister,
            till följd av svårigheter för parterna att presentera bra jämförelselägenheter,
            genom en allmän jämförelseprövning. I vart fall sedan 1990-talet
            har bostadsföretagen, inte minst de allmännyttiga, kommunala bostadsbolagen,
            utvecklat modeller för så kallade rabatter när det gäller lägenhetsunderhåll.
            Där handlar det om borttagande av vissa saker från grundhyran
            eller om att välja dem som tillval när man betalar grundhyra.
            Under lika lång tid har arbete pågått med att utveckla olika modeller
            för tillval av service och kvalitet. Detta har hanterats på olika
            sätt av parterna.
          </note>
          <note>
            Av de nyproducerade lägenheterna är det bara en del som åsätts
            en kollektivt framförhandlad hyra, den så kallade presumtionshyran,
            vilket hittills ofta har inneburit att en del av beståndet fått
            högre hyra. Häromsistens såg vi att man i Göteborg testar en presumtionshyra
            som ligger lägre än genomsnittet. Vi har sett att denna utveckling
            har gjort att hyresbildningen i Sverige kommit att likna den i
            Tyskland.
          </note>
          <note>
            Vi måste vara noga med vad det är vi mäter. Nina Lundström har
            idéer om hur vi skulle kunna hantera hyresstatistiken. Jag skulle
            vilja höra lite om kostnadsbilden. Både parterna, som vi ju har
            dialog med, och experter inom området tycker att det skulle kosta
            väldigt mycket. Jag skulle vilja återge några siffror från SCB.
            Där redovisas tre alternativ för hur statistiken över hyror kan
            förbättras genom ett utökat urval som gör det möjligt att redovisa
            den.
          </note>
          <note>
            Kostnaden för redovisning på kommunnivå uppskattas till runt
            5 miljoner kronor per år. Kostnaden för redovisning på församlingsnivå
            uppskattas till mellan 10 och 20 miljoner. För en totalundersökning
            blir kostnaden uppemot 70 miljoner kronor. Om man då också vill,
            som jag uppfattar att Nina Lundström är inne på, ta med bruksvärdesfaktorer
            kommer kostnaderna att öka ytterligare. Det är inte helt gratis.
          </note>
          <note>
            Om vi i vår beredning ser att fördelarna väger över , att det
            faktiskt finns relevant nytta för konsumenter och att marknaden
            genom parterna skulle acceptera detta som en bra lösning är vi
            inte främmande för denna typ av förbättrad hyresstatistik, men
            vi måste se helheten. Jag är intresserad av hur Nina Lundström
            tänker när det gäller kostnaderna.
          </note>
          <note type="speaker">
            Anf. 77 NINA LUNDSTRÖM (FP):
          </note>
          <note>
            Fru talman! Självfallet är kostnaden alltid en viktig faktor.
            Jag har också studerat den kostnadsbild som statsrådet återger
            – allt från 4 miljoner upp till, om man skulle väga in bruksvärdesfaktorer
            och göra en superdatabas, 50, 60 eller 70 miljoner. Men då är
            detta ett arbete som ska påbörjas från grunden.
          </note>
          <note>
            När kunskapen redan i dag finns hos parterna – vi har i dag registersystem
            och vet exakt var lägenheterna finns – kan man då inte på något
            sätt försöka hitta en vinna–vinna-relation? Insamlingen av data
            behöver ju inte ske från grunden, utan informationen finns redan
            i databaser.
          </note>
          <note>
            Jag har all respekt för att det är parterna som äger informationen.
            Självfallet ska parterna själva tycka att det finns ett värde
            i detta. Men det handlar i så fall inte om att bygga en ny databas
            och göra en ny typ av datainsamling.
          </note>
          <note>
            Frågan om vilken kvalitet det ska vara på statistiken är viktig.
            Om man har tänkt sig en superdatabas med alla möjliga variabler
            förstår jag att kostnadsbilden ser ut som den gör. Men jag efterlyser
            statistik som börjar i andra änden och faktiskt gör det möjligt
            för konsumenterna att själva följa med i hyresutvecklingen. Jag
            är helt säker på att det går att hitta smarta modeller för det
            om man får med sig parterna.
          </note>
          <note>
            Därför vill jag återkomma till den fråga som Boverket ställer
            i sin rapport men som statsrådet inte har berört. Boverket anger
            i sin rapport att detta skulle vara något som regeringen tittar
            på, hur man kan samarbeta med parterna för att finna en vinna–vinna-relation.
            Jag tror att det vore bra för konsumenterna, för debatten om bostadsmarknaden
            och hyresmarknaden, och det vore bra för oss beslutsfattare att
            få ett bättre beslutsunderlag så att vi också kan följa reformerna.
          </note>
          <note>
            Ökad information är ökad konsumentmakt. Jag hoppas att vi kommer
            att komma längre i den här diskussionen.
          </note>
          <note type="speaker">
            Anf. 78 Statsrådet MEHMET KAPLAN (MP):
          </note>
          <note>
            Fru talman! Jag tackar än en gång Nina Lundström för att hon
            lyfter upp en fråga som annars kanske hamnar i skuggan av den
            vanliga debatten när vi pratar om bostadsbyggande och den enorma
            bostadsbrist som finns. Det är ett underskott som bara blir större
            och större.
          </note>
          <note>
            Jag vill lyfta upp en term som kanske lätt kan missförstås. En
            superdatabas är inte någonting som jag jämför med dagsläget, utan
            det är vad SCB, som är expert på statistik, påtalar. För att en
            hyresstatistisk för den ordinarie hyresmarknaden ska vara av sådan
            kvalitet att den kan vara till nytta för särskilt bostadskonsumenterna,
            alltså dem som både Nina Lundström och jag värnar om, men också
            för samhället i stort krävs det antingen, säger SCB, att den är
            heltäckande, alltså någon form av superdatabas, eller att den
            bygger på ett urval av tillräcklig storlek som gör det möjligt
            att med god säkerhet redovisa hyresintervall för olika delgrupper
            av hyresbostäder.
          </note>
          <note>
            När SCB säger så låter det i alla fall i mina öron som att det
            behövs ett gott underlag för att bereda ärendet – och det håller
            vi på med. Det behövs också – det är egentligen mer långsiktigt
            – en bredd rent politiskt. Om Folkpartiet och dess talesperson
            i frågorna, Nina Lundström, tycker att detta är en framkomlig
            väg är vi naturligtvis väldigt noga med att betona att vi är beredda
            att se om det här går att göra så att det inte blir ett politiskt
            käbblande utan en mer långsiktig nytta för konsumenterna och för
            aktörerna på marknaden. Jag kommer att återkomma i frågan.
          </note>
          <note>
            Överläggningen var härmed avslutad.
          </note>
          <note>
            § 17 Svar på interpellation 2014/15:145 om effekterna av ändrad
            inriktning för Fouriertransform AB
          </note>
          <note type="speaker">
            Anf. 79 Närings- och innovationsminister MIKAEL DAMBERG (S):
          </note>
          <note>
            Fru talman! Hans Rothenberg har ställt ett antal frågor om hur
            jag ser på läget för svensk fordonsindustri och dess betydelse,
            Fouriertransform AB samt om hur jag försäkrar mig om att Fouriertransforms
            portföljbolag, liksom fordonsindustrin i övrigt, kan överleva
            både nästa konjunkturcykel och på längre sikt.
          </note>
          <note>
            Fordonsindustrin är en hörnpelare i svensk ekonomi. Detta har
            upprepats både av mig och av statsministern. Med omkring 120 000
            anställda är fordonsindustrin en av Sveriges största branscher.
            Men fordonsindustrin har större betydelse än så. Genom en världsledande
            forskning och utveck ­ ling och en mycket konkurrenskraftig produktion
            höjer fordonsindustrin hela det svenska industriklustrets kompetens
            och därmed konkurrenskraft. Inom fordonsindustrin sker en mycket
            kvalificerad produktion och utveck ­ ling med ett stort inslag
            av tjänster. Med varje direkt jobb inom svenska fordonsföretag,
            i Sverige såväl som utomlands, skapas ytterligare andra jobb i
            Sverige.
          </note>
          <note>
            Svensk fordonsindustri drabbades hårt av finanskrisen 2008 och
            2009. I december 2008 enades därför riksdagen om ett krispaket
            riktat mot fordonsindustrin. Fouriertransform var en del av detta.
            Syftet med Fouriertransform var att stärka tillgången på kapital
            för fordonsföretagen. Men det dröjde innan bolaget kom igång med
            sin verksamhet, och fortfarande återstår en avsevärd del av kapitalet
            att investera.
          </note>
          <note>
            Samtidigt har utbudet av privat riskkapital minskat under flera
            år, särskilt för tillväxtföretag i tidiga faser. Tidiga skeden
            i företagens utveckling präglas av hög risk och långa ledtider
            till lönsamhet. Bristen på kapital i dessa tidiga skeden gör Sverige
            mindre innovativt och konkurrenskraftigt samtidigt som företagsidéer
            och arbetstillfällen riskerar att gå förlorade.
          </note>
          <note>
            Flera granskningar av det statliga riskkapitalet i dess helhet
            pekar dock på att det finns utrymme att effektivisera det statliga
            riskkapitalet och stärka tillgången till kapital just i tidiga
            skeden.
          </note>
          <note>
            Därför avser regeringen att effektivisera det statliga riskkapitalet.
            Vårt förslag till ett nytt uppdrag för Fouriertransform hade blivit
            det första steget mot ett effektivare statligt riskkapital med
            en tydlig marknadskompletterande roll. Nu fortsätter Fouriertransform
            med samma uppdrag som tidigare. Men regeringen jobbar vidare med
            att ta ett samlat grepp över hela det statliga riskkapitalet.
            I detta kommer även Fouriertransform att ingå.
          </note>
          <note type="speaker">
            Anf. 80 HANS ROTHENBERG (M):
          </note>
          <note>
            Fru talman! Tack, näringsministern, för svaret! Det var ett batteri
            av frågor som jag hade formulerat i den här interpellationen.
            Man kanske inte kan svara på alla i ett anförande.
          </note>
          <note>
            Jag noterar att jag kan bocka av en av mina frågor, f ör jag
            tolkar det välvilligt att ministern säger att fordonsindustrin
            är en hörnpelare. Jag skulle vilja kalla det för en strategiskt
            viktig näring för Sverige.
          </note>
          <note>
            Det var mycket riktigt så att när världen drabbades av den globala
            finanskrisen var fordonsindustrin en av de branscher som utsattes
            för hårdast prövning. Och det var i politisk samsyn som Fouriertransform
            aktiverades för att investera i fordonsindustrin.
          </note>
          <note>
            Det som föranledde mig att ställa interpellationen var att regeringen
            i budgetpropositionen för 2015 föreslog att Fouriertransform AB
            skulle avyttra sina investeringar inom fordonsindustrin för att
            i stället investera i clean tech och life science. Det låter väldigt
            vällovligt. Det är också strategiskt viktiga näringar för Sverige.
            Men förslaget mötte hård kritik av oss i oppositionen. Det möttes
            också av kritik från branschen. Då talar vi inte bara om företag.
            Vi talar om fackliga organisationer. Vi talar om organisationer.
            Till och med i näringsutskottet föll det här. Även Miljöpartiet
            och Socialdemokraterna i utskottet drog tillbaka detta. De tyckte
            inte att det var ett bra förslag.
          </note>
          <note>
            Fru talman! Fordonsindustrin – jag vill upprepa det – är en strategiskt
            viktig näring som består av många små och medelstora företag.
            De är ofta i en utvecklingsfas. Många av dem har svårt att hitta
            sin finansiering, mycket på grund av höga kostnader och väldigt
            låga vinstmarginaler. Det här hindrar dem från att ta steget att
            expandera.
          </note>
          <note>
            Enligt statistik från Fordonskomponentgruppen, som gör en branschbarometer
            med jämna mellanrum, visar det sig att framtidstron är låg. Och
            få har kunnat samla i ladorna – om uttrycket kan få återanvändas.
            Krisen är inte över, och erfarenheten visar att när en ny kris
            tar fart kommer fordonsindustrin att vara en av de första näringarna
            att ta smällarna. Det är där som Fouriertransforms uppdrag är
            värdefullt för många mindre företag inom fordonsklustret.
          </note>
          <note>
            Att i det här läget, som regeringen föreslog, dra tillbaka gjorda
            investeringar i fordonsindustrin vore direkt ansvarslöst. Förslaget
            att ändra inriktning för Fouriertransform var inte bra. Vi ska
            komma ihåg att för 2013 ändrade dåvarande alliansregeringen uppdraget
            för Fouriertransform. Man breddade uppdraget, men det handlade
            inte om att skära ned investeringar i fordonsindustrin.
          </note>
          <note>
            Vi är i ett läge när fordonstillverkaren Nevs är under rekonstruktion.
            Därför vore det en olämplig signal att dra tillbaka det statliga
            investeringskapitalet. Det är lite grann som att hänga upp brandslangarna
            på tork när det fortfarande brinner i skogen. Om regeringens förslag
            blir verklighet skulle Fouriertransform tvingas sälja sina andelar
            inom fordonsindustrin till riskkapitalbolag. Då är också risken
            att långsiktigheten i de här bolagen skulle riskeras.
          </note>
          <note>
            Jag skulle vilja höra näringsministern utveckla hur ni tänkte
            när ni ville plocka ut investeringar ur den här strategiskt viktiga
            näringen för att vällovligt sätta dem i andra näringar. Vi ska
            då veta att alliansregeringen gjorde historiskt stora satsningar
            på just life science och även clean tech. Jag undrar: Hur tänkte
            ni?
          </note>
          <note>
            I detta anförande instämde Said Abdu (FP).
          </note>
          <note type="speaker">
            Anf. 81 Närings- och innovationsminister MIKAEL DAMBERG (S):
          </note>
          <note>
            Fru talman! Jag tackar Hans Rothenberg för inlägget. Jag kan
            börja med att säga att vi är överens; jag kan gärna uttrycka det
            som att fordonsindustrin är en strategiskt viktig näring för Sverige
            och inte bara en hörnpelare i svensk ekonomi och svenskt näringsliv.
            Om det är vi överens.
          </note>
          <note>
            Jag tror att hela den här industrin har kännetecknats av en stark
            omställnings- och innovationsförmåga under väldigt lång tid, vilket
            inte bara har skapat tusentals kvalificerade jobb utan också lyft
            utvecklings- och produktionskunnandet i hela det svenska näringslivet.
            Jag tror alltså inte att man ska se fordonsindustrin enbart som
            en bransch för sig utan även se vilken påverkan den har haft på
            utvecklingsnivån i hela det svenska näringslivet. Det är en av
            de branscher som har en mycket större betydelse än bara den egna
            branschen och de exportintäkter som kommer in av den.
          </note>
          <note>
            Staten tar därför ett stort ansvar för att skapa bra förutsättningar
            för branschen. Den största insatsen, som jag är helt säker på
            att Hans Rothenberg känner till, är det strategiska samverkansprogrammet
            FFI – Fordonsstrategisk Forskning och Innovation – med totalt
            450 miljoner kronor per år. Det finansieras bland annat av Vinnova,
            Energimyndigheten och Trafikverket, och industrin satsar motsvarande
            belopp för att utveckla fordonsindustrin. Det är ett enormt viktigt
            program som jag tror att fordonsindustrin själv ser som strategiskt
            för att klara framtiden.
          </note>
          <note>
            Debatten handlar också om hur man skapar bäst förutsättningar
            för framtiden. Jag tror att det är viktigt att vi i riksdagen,
            när vi har dessa debatter, tar till oss av forskning om och granskningar
            av hur det statliga riskkapitalet fungerar. Vi har haft flera
            debatter i den här kammaren och i andra sammanhang – jag har vid
            flera tillfällen haft debatter med nya moderatledaren Anna Kinberg
            Batra – där vi har varit rörande överens om att det är ett problem
            att det statliga riskkapitalet inte riktigt jobbar så effektivt
            som det skulle kunna göra. Det har våra partier varit överens
            om.
          </note>
          <note>
            Ett par av ingångarna i den diskussionen har varit att det statliga
            riskkapitalet kommer in lite för sent, att det är ganska låst
            och att en del av riskkapitalet inte heller jobbar som det borde
            göra. Om det sitter på konton och inte arbetar aktivt innebär
            det nämligen att vi går miste om investeringar som skulle kunna
            skapa tillväxt och nya jobb runt om i Sverige. Det där har jag
            varit uppfattat att de svenska partierna varit ganska överens
            om.
          </note>
          <note>
            Jag tror att det är viktigt, för att öppna upp för en diskussion
            framöver snarare än provocera fram en debatt om Fouriertransform,
            att vi tittar över det statliga riskkapitalet nu. Vi ser vad vi
            kan göra för att ta inte minst Riksrevisionens granskning och
            anmärkningar på allvar. Kan vi skapa en tydlighet i det statliga
            riskkapitalet som får det statliga riskkapitalet att jobba mer
            och i tidigare faser samt vara marknadskompletterande? Det har
            jag uppfattat att de svenska partierna har varit överens om.
          </note>
          <note>
            Det arbetet fortsätter alltså, och jag hoppas att Moderaterna
            också fortsättningsvis står bakom den tanken. Då tror jag nämligen
            att det finns förutsättningar att sköta riskkapitalfrågan seriöst,
            inte bara kopplat till fordonsindustrin utan till hela det svenska
            näringslivet, som är i behov av riskkapital. Inte minst efter
            finanskrisen 2008 såg vi att det statliga riskkapitalet skulle
            kunna göra mer nytta än det faktiskt har gjort i ett väldigt viktigt
            läge för svensk industris och svenska företags framtidsinvesteringar.
          </note>
          <note type="speaker">
            Anf. 82 HANS ROTHENBERG (M):
          </note>
          <note>
            Fru talman! Jag tackar ministern för resonemanget. Jag blev inte
            riktigt klar över hur ni tänkte just i fallet med fordonsindustrin.
          </note>
          <note>
            Jag håller med om mycket i resonemanget kring tidig fas och var
            riskkapital ska sättas in, men det är också så att det är olika
            förutsättningar i olika branscher. När det gäller tidig fas finns
            det ett stort behov av insatser där, framför allt när det gäller
            life science och clean tech. Det här är verksamhet där det inte
            finns några direkta incitament från marknaden, och det är ju där
            det statliga riskkapitalet ska gå in – när marknadsmisslyckandena
            uppträder.
          </note>
          <note>
            Det kan dock även vara så att marknadsmisslyckanden kan uppträda
            i en senare fas, vilket var precis det som hände med fordonsindustrin
            2008. Man tog en av de första smällarna. Just med tanke på att
            underleverantörsbranschen till fordonsindustrin är så mångfasetterad
            och småskalig finns det också väldigt små marginaler. Det finns
            en annan debatt, som mina kolleger för med ministern, som handlar
            om betalningstider. Det är ytterligare ett exempel på hur sårbar
            den här branschen är – det finns inga pengar i ladorna.
          </note>
          <note>
            Det gör att det finns ett klart behov av att gå in i ett senare
            skede just när det gäller fordonsindustrin. Det finns andra aktörer
            som går in i tidiga skeden. Det är Almi, och det är Industrifonden.
            Det är viktigt att man har en rågång – var ska de olika aktörerna
            gå in? De problem man har haft med riskkapital är att det har
            haft svårt att landa i de senare skeden i fordonsindustrin då
            de behövs som bäst, och där fyller bolaget Fouriertransform ett
            tomrum. Tills det privata kapitalet når dit kan staten spela roll.
          </note>
          <note>
            Jag är ingen vurmare för att statligt kapital ska in i verksamheter,
            och framför allt inte att det liknar branschstöd, men just när
            det handlar om att investera riskkapital är det ett sunt sätt
            att agera. Nu blev det ju stopp vad gällde budgetpropositionen
            för 2015, och jag undrar om regeringen kommer att ta upp frågan
            igen. Kommer man att plocka av Fouriertransform investeringskapaciteten
            inom fordonsindustrin? Avser man att med andra medel se till att
            Fouriertransform avyttrar de långsiktiga investeringarna? Det
            tar fem till åtta år för investeringar i fordonsindustrin att
            få verkan. Man är inte ens halvvägs inne i de första investeringarna
            nu.
          </note>
          <note>
            Avser regeringen att till exempel ändra bolagsordningen för att
            driva igenom de förändringar som inte gick igenom i budgetpropositionen
            2015? Jag tycker att det luktar en del fordonsfientlighet över
            det här initiativet. Det är inte från Mikael Damberg och Mikael
            Dambergs parti det osar ifrån, utan det är snarare regeringskollegan
            Miljöpartiets allmänna fientlighet till bilar och tyngre motorfordon
            som har gjort avtryck. Därmed har Socialdemokraterna fått lägga
            sig för detta.
          </note>
          <note>
            Kommer ni att ändra bolagsordningen?
          </note>
          <note type="speaker">
            Anf. 83 HELENA LINDAHL (C):
          </note>
          <note>
            Fru talman! Jag hade egentligen inte tänkt delta i debatten,
            men jag blev lite intresserad när du sa att du tyckte att det
            var viktigt att skapa tydlighet i det statliga riskkapitalet,
            Mikael Damberg. Det tycker jag också, och jag tycker att det är
            bra att man kanske gör en generell översyn.
          </note>
          <note>
            Det jag dock inte riktigt förstår är varför ni då först valde
            ut Fouriertransform. Det känns som att det rimmar lite illa ,
            när man väljer ut ett riskkapitalbolag, med att tanken sedan var
            att man skulle dra tillbaka pengarna. Det är ändå i påbörjade
            projekt, och många av de projekten hanteras av små eller medelstora
            företag som verkligen är i behov av de pengarna. En del av företagen
            har fortfarande inte heller hämtat sig från den globala finanskrisen.
            A tt då rycka undan mattan för dem och säga att man ska ta tillbaka
            pengarna skapar ju stor oro och stora problem.
          </note>
          <note>
            Min fråga till näringsministern är: Hur tänkte ni när ni gjorde
            det här? Jag förstår att ni var ute efter sund finansiering, men
            det känns ändå inte riktigt seriöst att bara peka ut ett företag
            som redan har påbörjat investeringar i en mängd småföretag för
            att sedan helt plötsligt tänka sig att man rycker tillbaka dem.
            Jag skulle alltså gärna vilja ha en förklaring från Mikael Damberg.
            Är det en seriös hantering av människor och företag?
          </note>
          <note type="speaker">
            Anf. 84 Närings- och innovationsminister MIKAEL DAMBERG (S):
          </note>
          <note>
            Fru talman! Jag tror att det är viktigt att se att det kommer
            att bli en liten utmaning att jobba med det statliga riskkapitalet,
            för det finns många olika intressen. Det kanske är för att den
            borgerliga regeringen under åtta år gjorde en del förändringar
            men inte nådde ända fram. Det är nämligen inte helt enkelt.
          </note>
          <note>
            Precis som debattörerna nu ändå nämner tror jag att det finns
            en fördel med att försöka ta ett helhetsgrepp. Jag tror att det
            är att föredra att ta helheten på en gång, för då skapas en större
            tydlighet. Mindre osäkerhet kan skapa en större tydlighet när
            det gäller det statliga riskkapitalet. Jag tror alltså att det
            är att föredra.
          </note>
          <note>
            Däremot vill jag säga att det skapades en viss osäkerhet och
            oro när vi föreslog förändringarna av Fouriertransform. Jag vill
            vara tydlig med att regeringens avsikt inte var att ge sig på
            gjorda investeringar, utan vi skulle titta på framtiden.
          </note>
          <note>
            Om jag ser på processen retroaktivt tycker jag att vi inte var
            tillräckligt tydliga. Det var inte vår avsikt att riva upp gamla
            investeringar, utan att titta på nya investeringar och försöka
            titta framåt. Det här får vi ta till oss och ta i beaktande i
            den stora översyn som vi ska göra. Men jag tolkar det ändå positivt
            att både Centerpartiet och Moderaterna är öppna för en mer generell
            översyn av det statliga riskkapitalet. Det välkomnar jag.
          </note>
          <note>
            Underleverantörerna är en stor del av fordonsindustrin och blir
            en alltmer viktig del också av innovationskedjan. Mycket av utvecklingsarbetet
            sker i samspelet mellan de stora exportföretagen och dess underleverantörer.
            Underleverantörerna i Sverige har som en stor utmaning att hantera
            en marknad som har vänt upp i dag. Det är inte så att fordonsmarknaden
            i dag är i det krisläge som man var i 2008–2009. Man är lite mer
            i normalläge nu, men det kan komma sämre tider som gör att utmaningarna
            växer. Vi ser också att ett antal av de stora fordonstillverkarna
            möter ganska goda internationella konjunkturer, inte minst Volvo
            Car , som ska öppna den tredje linan i produktionen, vilket är
            mycket positivt. Det finns alltså en begynnande optimism om de
            globala marknaderna som jag tycker att man ska ta fasta på.
          </note>
          <note>
            En utmaning för att fler av underleverantörerna ska hänga med
            och klara sin konkurrenskraft är att de måste orka gå på export,
            måste vara mer inne på de internationella marknaderna. Många av
            de företag som klarar av att vara underleverantörer till stora
            exportföretag i Sverige borde ha alla förutsättningar att leverera
            också till internationella företag och på den internationella
            marknaden. Ett sätt att garantera att fordonsindustrin fortsätter
            att vara stark tror jag är att underleverantörerna får en större
            trygghet och att de orkar med de produktivitetsutvecklingar som
            krävs för att de ska vara konkurrenskraftiga på en global marknad.
          </note>
          <note>
            Här spelar den stora exportstrategi som vi nu jobbar med en stor
            roll. Vi måste jobba för att fler små och medelstora företag kommer
            ut på exportmarknaden. Här ser jag stora förutsättningar också
            för fordonsindustrin att spela en större roll framöver.
          </note>
          <note type="speaker">
            Anf. 85 HANS ROTHENBERG (M):
          </note>
          <note>
            Fru talman! Jag tackar ministern. Några frågor ploppade det in
            svar på allteftersom, men alla frågor är inte besvarade fullt
            ut.
          </note>
          <note>
            Det gläder mig att insikten finns hos ministern om den osäkerhet
            som det här förslaget skapade. Ibland är signalspråket faktiskt
            viktigare och kan ställa till mer än vad ett konkret beslut kan
            göra.
          </note>
          <note>
            Det finns därute ett visst limboläge både hos de företag som
            väntar på att få investeringar gjorda i Sverige och hos dem som
            har fått sina investeringar, för det är inte bara riskkapitalet,
            pengarna, utan det är också kompetensen som man får investera
            i. Det är en trygghet att få en investering från ett bolag som
            har en ganska stabil ägare, även om ladorna kan fyllas på ytterligare
            allteftersom.
          </note>
          <note>
            Det är viktigt att osäkerheten elimineras, och det finns sannolikt
            en osäkerhet även inom bolaget Fouriertransform om vad som gäller
            fram ­ över. Därför skulle jag uppskatta om ministern slutligen
            här kunde säga om det blir i Fouriertransforms regi eller om det
            blir på något annat sätt. De investeringar som har gjorts och
            som avses göras ska kunna vara be ­ ständiga över tid. Det är
            viktigt att skicka den signalen till marknaden och till de svenska
            underleverantörerna så att de får mod att gå mer på export.
          </note>
          <note>
            Jag är ännu inte helt lugn i att regeringspartiet Miljöpartiet
            är riktigt lika mycket med på de här banorna, för det luktar ändå
            väldigt mycket bilfientlighet och fordonsfientlighet. Efter att
            ha genomlevt en höst där både Bromma flygplats och Förbifart Stockholm
            diskuterades mycket känns det här lite grann som kronan på verket.
          </note>
          <note>
            Jag tackar för debatten och kommer att följa frågan framöver.
          </note>
          <note type="speaker">
            Anf. 86 Närings- och innovationsminister MIKAEL DAMBERG (S):
          </note>
          <note>
            Fru talman! Jag vill igen betona och vara tydlig med att vår
            avsikt var att det nya uppdraget endast skulle gälla nya investeringar,
            och det är den ingång som jag har i den här diskussionen. Även
            om vi gör en större översyn av hela det statliga riskkapitalet
            – den kommer naturligtvis att innefatta även Fouriertransform
            som en del av det statliga riskkapitalet – är det vår ingång i
            de diskussioner och de ambitioner vi har för att skapa både en
            tydlighet och en långsiktighet. Jag hoppas att vi kan möta varandra
            i riksdagen om dessa förutsättningar framöver, även om vi skulle
            skapa förändringar.
          </note>
          <note>
            Efter ganska många år av kritik mot det statliga riskkapitalet
            är det nog dags för oss politiker att orka göra förändringar i
            det statliga riskkapitalet. Det finns alltid en risk att man skjuter
            förändringar framför sig. Det är alltid jobbigt att göra en omstrukturering.
            Nu har rapport efter rapport kritiserat det statliga riskkapitalet
            för att inte jobba tillräckligt mycket, inte jobba tillräckligt
            tidigt och inte vara marknadskompletterande på det sätt som det
            borde vara. Då tror jag att utgångspunkten för våra gemensamma
            ansträngningar måste vara att reformera det statliga riskkapitalet.
            Jag hoppas att det också kan bli fallet.
          </note>
          <note>
            Jag valde att inte ta upp diskussionen om till exempel life science
            som en sektor i dag, för nu handlar det ju om Fouriertransform.
            Men de utvärderingar av vad som hände efter finanskrisen 2008
            visade att en del av de branscher som Hans Rothenberg själv lyfte
            fram, där ledtiderna är långa, drabbades extra hårt av finanskrisen
            och att effekterna dröjer sig kvar. Life science och klimatområdet
            är två områden som har väldigt långa ledtider, och där har det
            statliga riskkapitalet bevisligen en roll att fylla för att klara
            de framtida investeringarna.
          </note>
          <note>
            Jag hoppas att vi kan nå varandra i riksdagen och att vi vid
            en samlad genomgång kan nå samsyn om detta.
          </note>
          <note>
            Överläggningen var härmed avslutad.
          </note>
          <note>
            § 18 Svar på interpellation 2014/15:196 om frihandelsavtalet
            mellan EU och USA
          </note>
          <note type="speaker">
            Anf. 87 Närings- och innovationsminister MIKAEL DAMBERG (S):
          </note>
          <note>
            Fru talman! Karin Enström har frågat mig vad som är regeringens
            gemensamma hållning till TTIP (Transatlantic Trade and Investment
            Partnership) och vilken linje regeringen kommer att driva i de
            kommande förhandlingarna.
          </note>
          <note>
            Låt mig börja med att understryka att Sverige som ett exportorienterat
            land har stora intressen av att främja en fri och rättvis världshandel.
            Regeringen arbetar därför för att riva handelshinder samt för
            progressiva internationella handelsavtal. Samtidigt står vi upp
            för miljön, löntagarnas intressen samt människors och djurs hälsa.
            Handelsavtal ska respektera demokratiskt fattade beslut. Regeringen
            driver detta i samtliga handelsavtal, så även i förhandlingarna
            mellan EU och USA.
          </note>
          <note>
            I enlighet med regeringsförklaringen styr ett tydligt sysselsättningsmål
            den ekonomiska politiken, vilket inkluderar närings- och handelspolitiken.
            Vidare har regeringen satt ett tydligt mål om att Sverige ska
            ha lägst arbetslöshet i EU år 2020. Ett framtida transatlantiskt
            handels- och investeringspartnerskap mellan EU och USA kommer
            att bidra till tillväxt och jobb i Sverige.
          </note>
          <note>
            Ett frihandelsavtal mellan EU och USA bör vara både djupt och
            omfattande samt täcka alla viktiga aspekter av handel och investeringar.
            Regeringens målsättning är att nå ett så ambitiöst resultat som
            möjligt för att stödja tillväxt och sysselsättning utan att möjligheten
            att stärka skyddet för miljön, löntagarnas intressen och människors
            och djurs hälsa försämras.
          </note>
          <note>
            Det är också de målsättningar som EU:s medlemsstater enhälligt
            har slagit fast i det förhandlingsmandat som ministerrådet den
            17 juni 2013 gav till EU-kommissionen. Inför ministerrådets beslut
            var EU-nämnden enig om att Sverige skulle rösta för mandatet.
          </note>
          <note type="speaker">
            Anf. 88 KARIN ENSTRÖM (M):
          </note>
          <note>
            Fru talman! Jag tackar statsrådet för svaret. Jag hade dock hoppats
            på lite mer entusiasm och engagemang från statsrådets sida när
            det gäller detta väldigt viktiga avtal. Jag hoppas också att vi
            kan komma in i den här debatten på hur regeringen ser på läget
            i förhandlingarna, eftersom den åttonde förhandlingsrundan startar
            nästa vecka.
          </note>
          <note>
            För att söka mer information om vad ni i regeringen sammantaget
            har sagt om TTIP gick jag in på regeringens hemsida. Där fann
            jag lovande rubriker som ”Vad är T TIP?” respektive ”Varför TTIP?”.
            Men min besvikelse blev desto större när respektive rubrik länkade
            till helt tomma sidor. Det hoppas jag inte är betecknande för
            hur regeringen ser på frihandelsavtalet, för ”Vad är TTIP?” och
            ”Varför TTIP?” är ju frågor som är helt avgörande när man ger
            sig in i en sådan här förhandling.
          </note>
          <note>
            Det som kallas TTIP – det är en engelsk förkortning – kommer
            , om vi når ända in i mål , att kunna skapa världens största regionala
            frihandelsområde. Målet är att få bort handelshinder för den transatlantiska
            handeln.
          </note>
          <note>
            För Sverige är avtalet mycket viktigt. Sveriges utveckling och
            välstånd har under åren gynnats av frihandelns landvinningar,
            och det gäller fortfarande. USA är en av våra viktigaste handelspartner.
          </note>
          <note>
            Det finns många olika beräkningar. Jag inser det svåra att göra
            simuleringar, men en simulering pekar på att ett ambitiöst och
            långtgående frihandels- och investeringsavtal skulle kunna öka
            Sveriges export till USA med 17 procent och import från USA med
            15 procent. Görs samma simulering för övriga EU-länder skulle
            såväl export som import öka med 20 procent. Också bnp skulle påverkas
            positivt. Därför vill vi se ett ambitiöst transatlantiskt handels-
            och investeringspartnerskap mellan EU och USA. Ambitionen är att
            komma i mål under 2015.
          </note>
          <note>
            Det är bra för hållbar tillväxt, sysselsättning och för styrka
            och vitalitet i den centrala transatlantiska länken. Det har som
            sagt betydelse för både handel och tillväxt. Det finns även säkerhetspolitiska
            delar i att knyta USA och EU närmare varandra.
          </note>
          <note>
            När frihandelsförhandlingarna mellan USA och EU inleddes hörde
            Sverige under alliansregeringen till de varmaste förespråkarna
            för att ro ett sådant här avtal i hamn, av de skäl som jag har
            nämnt. Det är extra viktigt i kärva, besvärliga ekonomiska tider
            att titta på vad vi kan göra för att stärka konkurrenskraften
            . Då finns också en risk att många länder tittar inåt och blir
            mer protektionistiska och börjar införa handelshinder för att
            kortsiktigt försöka skydda sina inhemska ekonomi. Vi vet dock
            att på lång sikt gynnas vi alla av frihandel.
          </note>
          <note>
            Jag ställde denna fråga där för att vi står inför den åttonde
            rundan, och jag känner att det finns lite osäkerheter i svaret.
          </note>
          <note>
            Det är bra att näringsministern håller med om vikten av ett avtal
            och dess betydelse för svenska företag och sysselsättningen. Moderaterna
            och Socialdemokraterna har under många år haft en samsyn i detta,
            men nu sitter Socialdemokraterna i regering med Miljöpartiet och
            har stöd av Vän ­ sterpartiet. Är regeringen enig i synen på TTIP?
            Har regeringen en gemensam hållning?
          </note>
          <note type="speaker">
            Anf. 89 Närings- och innovationsminister MIKAEL DAMBERG (S):
          </note>
          <note>
            Fru talman! Jag beklagar om mitt engagemang inte syntes när jag
            läste upp svaret på interpellationen. Det är en viktig fråga för
            Sverige och den svenska regeringen. Vi har sagt att TTIP-förhandlingen
            är en prioritet för Sverige och att 2015 är ett viktigt år. De
            förhandlingar som startar nu måste ta substantiella steg framåt,
            för annars kommer tidsplanerna inte att hålla.
          </note>
          <note>
            Det är också därför regeringen har agerat internationellt och
            gentemot EU-kommissionen för att sätta press på kommissionen att
            skicka en tydlig politisk signal om att det är viktigt för Sverige
            och många andra länder att förhandlingarna går i hamn. Vi samarbetar
            också bra med EU:s kommis ­ sionär på området, som har intresse
            av att ta politiskt ledarskap och att ro förhandlingarna i land.
            För oss råder det ingen tvekan om att det är ett viktigt avtal
            som betyder mycket för Sverige.
          </note>
          <note>
            Precis som interpellanten är jag en anhängare av frihandel –
            inte bara för att den skapar tillväxt och jobb i vårt land. Jag
            är övertygad om att den också ger positiva effekter på världsekonomin
            och för de länder som deltar i den. Den för även länder närmare
            varandra och bygger broar mellan länder och folk.
          </note>
          <note>
            Jag har sett många siffror på de positiva effekterna av TTIP
            för Sverige och Europa. Som minister försöker jag dock använda
            siffrorna med ganska stor försiktighet. Jag vill inte att debatten
            hamnar i hur en undersökning som visar att det skulle gynna oss
            med 16 eller 17 procent exakt gjordes, för då landar vi lätt i
            att hela debatten handlar om huruvida undersökningen gjordes på
            rätt sätt.
          </note>
          <note>
            Hälften av Sveriges bnp består av export. 70 procent av vår handel
            går till Europa, så det är vår viktigaste hemmamarknad. Det hänger
            ihop med hur Europa handlar med andra länder. Efter Europa är
            USA den viktigaste marknaden för svensk export. Även investeringar
            och import är viktigt för svensk ekonomi. Detta hänger ihop, och
            därför är det en prioritet för regeringen.
          </note>
          <note>
            I de två tidigare interpellationsdebatter jag har haft om TTIP
            har jag redovisat regeringen uppfattning. Även i detta svar redovisar
            jag regeringens uppfattning. Jag skriver inte mina egna interpellationssvar,
            utan de gemensambereds. Jag har också vid flera tillfällen varit
            i näringsutskottet och EU-nämnden och föredragit våra positioner
            inför ministerrådsmöten och annat. Då har regeringen fått stöd
            från Sveriges riksdag för sin hållning och prioritering i dessa
            frågor.
          </note>
          <note>
            På EU-nämnden den 21 november 2014 redovisade Vänsterpartiet
            en avvikande åsikt och tyckte att Sverige skulle säga nej till
            TTIP. Jag har dock inte uppfattat att några andra partier har
            valt denna position, utan regeringen har fått stöd inför mötet
            med EU:s handelsministrar.
          </note>
          <note>
            Vad gäller regeringens hemsida ber jag att få återkomma. Det
            ska inte vara blankt. Oavsett fråga ska det finnas tydlig information
            om både vår politik och vilka prioriteringar vi har.
          </note>
          <note type="speaker">
            Anf. 90 KARIN ENSTRÖM (M):
          </note>
          <note>
            Fru talman! Jag tackar näringsministern för en mer utvecklad
            och beskrivande syn på hur regeringen ser på avtalet och förhandlingarna.
          </note>
          <note>
            Som näringsministern säger ska man vara försiktig med siffror,
            och det ska inte heller vara vårt främsta argument. Vi har också
            haft en gemensam syn på att förklara för allmänheten varför detta
            är viktigt och vad det betyder. Det handlar som sagt om jobb och
            tillväxt här, i övriga Europa och i USA och om de positiva effekter
            som detta skulle ge på världsekonomin. I dessa dagar är det viktigare
            än någonsin att vi kan samarbeta och riva handelshinder.
          </note>
          <note>
            Det finns även andra värden i detta. Det ger EU och USA, världens
            två största marknader med bra och världsledande lagstiftning vad
            gäller miljö, folkhälsa och matsäkerhet, en chans att sätta högre
            globala standarder för till exempel miljöskydd och antibiotikaanvändning.
            Här kan EU och USA ta ledningen, och det kan vara viktigt att
            ta detta initiativ nu.
          </note>
          <note>
            Det finns de som är oroliga och rädda för att vi ska behöva sänka
            våra standarder. Låt mig därför fråga näringsministern hur regeringen
            ser på att det kan bli ett så omfattande avtal. Det är en ganska
            stor men förståelig brasklapp. Ingen vill ju ha sämre regler,
            varken i Sverige eller någon annanstans.
          </note>
          <note>
            Vilka hinder ser näringsministern? Finns det några show stoppers
            för Sverige? Vilka är de i så fall, och är de styrda av ett parti
            i regeringen? Vad skulle kunna hindra att man går vidare? Inför
            nästa vecka, vilka frågor står högst på dagordningen? Utifrån
            det näringsministern har sagt, vad är det största hindret från
            svensk sida för att få TTIP på plats och inom ramen för förhandlingarna?
          </note>
          <note>
            I sitt svar talar näringsministern om ett progressivt handelsavtal.
            Det kan betyda många olika saker. Jag är därför intresserad av
            att veta vad progressiviteten i avtalet betyder. Är det några
            områden som inte ska täckas av avtalet? Det behöver vi få reda
            på.
          </note>
          <note>
            Det är viktigt med förankringen i riksdagen. Det finns en ordning
            för det, och den formella förankringen sker i utskott och EU-nämnd.
            Det är också viktigt att informera och involvera riksdagen, särskilt
            när förhandlingarna börjar närma sig en slutpunkt. Inte minst
            ska information och involvering också röra Sveriges medborgare,
            företag och andra aktörer.
          </note>
          <note>
            Här har EU-kommissionären Cecilia Malmström arbetat väldigt hårt
            med transparens och kommunikation. Det har varit en hel del aktiviteter,
            inte minst på webben, för att få in synpunkter på avtalet.
          </note>
          <note>
            Därför vill jag fråga hur regeringen ska se till att det blir
            en transparent process, inte bara från kommissionens sida. Även
            kommunikationen mellan medborgarna, andra aktörer och regeringen
            kan förbättras.
          </note>
          <note type="speaker">
            Anf. 91 HANS ROTHENBERG (M):
          </note>
          <note>
            Fru talman! Man talar ofta om siffror hit och dit i handelsavtalet.
            Det kan synas lite lätt teknokratiskt. Men ett handelsavtal sätter
            en standard också för andra, kommande handelsavtal, precis som
            Sydkoreaavtalet, som är ett ganska tyst avtal.
          </note>
          <note>
            Jag minns att jag för ett år sedan stod här i kammaren när vi
            behandlade ärendet om handelsavtalet mellan Sydkorea och EU. Jag
            var ensam i kammaren, förutom talmannen. Det var i och för sig
            en sen timme, men det visar att man inte alltid tar dessa frågorna
            på största allvar, så som man bör göra.
          </note>
          <note>
            Det handelsavtalet öppnade upp för ett enormt underlättande av
            handelstariffer, tullar och regelförenklingar, precis på samma
            sätt som handelsavtalet mellan EU och Kanada. Därför är det viktigt
            att handelsavtalet med USA – TTIP – verkligen kommer till stånd,
            för det kan sätta en standard för kommande avtal. Jag tänker inte
            minst på länder som Kina men framför allt på länder som inte är
            på den demokratiska planhalvan lika tydligt som EU, USA och andra
            demokratier.
          </note>
          <note>
            Jag kommer tillbaka till en käpphäst. Det är nämligen så att
            handel och marknadsekonomi inte bara är att göra affärer utan
            också främjar gott beteende. Att handla med varandra förutsätter
            att man kommer överens. Att främja handel är viktigt ur demokratiaspekten
            men även ur aspekten mänskliga rättigheter. Därför är det viktigt
            att detta avtal, som nu nästan börjar bli lite mytomspunnet, landar.
          </note>
          <note>
            Nu kommer vi in på det som är en utmaning för oss alla: kritiken
            mot TTIP-avtalet. Den kommer ofta från personer, organisationer
            och partier som säger sig veta allt om vad det kommer att landa
            i. De säger sig veta allt om vad som händer bakom de dörrar som
            de samtidigt påstår är helt slutna. Där finns en paradox.
          </note>
          <note>
            Kritiken har en gemensam nämnare: Den kommer ofta från marknadsekonomiskeptiker
            och handelsovänner. Den kommer från håll där man av politisk ovilja
            och utav kunskap inte är trakterade av att främja handel. Därför
            är det en utmaning att kunna sprida den här kunskapen.
          </note>
          <note>
            Jag har haft debatter – inte i kammaren men i medierna – med
            EU-nämndens nuvarande ordförande, miljöpartisten Carl Schlyter.
            Han har varit mycket kritisk mot handelsavtalet och mot att man
            över huvud taget ska börja förhandla om det. Vi har haft ett seminarium
            i riksdagen i EU-nämndens regi, och även där var Miljöpartiet
            mycket skeptiskt till avtalet.
          </note>
          <note>
            Därför vilar det ett stort ansvar på inte minst regeringen att
            informera och att offensivt, med en viljeinriktning, implementera
            detta. Det här är ett avtal som inte bara behöver träffas inom
            de formella rummen och sammanhangen – EU-parlamentet, ko mmissionen
            och Sveriges riksdag, utan d et är också viktigt att avtalet har
            en folklig förankring. Därom är vi skickade att berätta.
          </note>
          <note>
            Jag tycker att det är ganska symtomatiskt att det i dag är 70-årsdagen
            av Förintelsens upptäckt. Vikten av att sprida kunskap om en sådan
            händelse har vi kunnat ta del av i dag. Det är viktigt att vi
            också sprider kunskap om de handelsfrämjande insatser som ett
            handelsavtal mellan USA och EU kan innebära .
          </note>
          <note type="speaker">
            Anf. 92 Närings- och innovationsminister MIKAEL DAMBERG (S):
          </note>
          <note>
            Fru talman! Jag tror att det finns ett antal poänger med de inlägg
            som har gjorts och som handlar om att handelspolitik inte alltid
            får den uppmärksamhet den förtjänar. Många människor uppfattar
            att handelspolitik är lite svårt och ibland så juridiskt att det
            blir skrämmande.
          </note>
          <note>
            Ibland fångas debatterna av en del myter och oro som man inte
            riktigt vet om de kommer att finnas i avtalet framöver. Detta
            får en egen dynamik och präglar därmed debatten i stor utsträckning.
            Så är det, men jag tror att det är viktigt att hantera oron på
            ett klokt sätt.
          </note>
          <note>
            Det största hotet mot ett handelsavtal mellan EU och USA är att
            vi inte tar oron eller diskussionen på allvar, att vi inte bemöter
            med sakliga argument och att vi inte visar öppenhet inför förhandlingarna.
            Jag tror att det är en förutsättning för att få folklig acceptans
            och stöd för avtalet.
          </note>
          <note>
            När jag reser ut om lands och diskuterar dessa frågor finns det
            en fascination för Sverige – att det svenska näringslivet, fackföreningsrörelsen
            och det politiska systemet i stor utsträckning står upp för frihandel
            och sjysta villkor för löntagarna och att vi genom vår historia
            har lyckats balansera dessa intressen och visa att fri handel
            inte behöver utgöra ett hot mot vare sig fackliga rättigheter,
            miljökrav eller konsumentsäkerhet, som har varit viktiga värden
            för Sverige.
          </note>
          <note>
            Vi har visat genom historien att det går att kombinera detta,
            och jag tror att det är därför många länder tittar lite avundsjukt
            på Sverige och den debatt vi har, där inte minst de fackliga organisationerna
            är väldigt tydliga med att sådana här handelsavtal är viktiga
            för tillväxten och jobben i vårt land. Det ger oss en fördel i
            diskussionen.
          </note>
          <note>
            Om man tittar på de största vinsterna med handelsavtal är det
            faktiskt inte tullarna som är den stora utmaningen i detta avtal.
            Där finns tullar på i genomsnitt 3 procent. De kan bli något lägre,
            vilket skulle gynna handeln – det är inte oväsentligt. Men den
            stora vinsten med avtalet är att jobba med de tekniska och icke-tariffära
            handelshindren, till exempel skillnader i standarder, regleringar
            och administrativa procedurer som inte motiveras av skilda politiska
            målsättningar.
          </note>
          <note>
            Vi har byggt olika system på olika kontinenter, och de systemen
            talar inte med varandra. Det betyder att företag måste bygga upp
            två helt olika produkter, märkningar eller system för att agera
            på en marknad i stället för på en annan marknad. Att försöka få
            systemen att likna varandra och se om det går att erkänna varandras
            säkerhetssystem eller standarder i större utsträckning än i dag
            kan få väldigt stor betydelse för handeln och för företagens kostnader
            för att verka.
          </note>
          <note>
            De största vinnarna skulle jag vilja säga är de små och medelstora
            företagen. De stora företagen har ofta kapacitet att jobba med
            samma produkt på olika marknader. De kan anpassa produkten och
            har inte så stora problem med att göra det. Men för ett litet
            företag som måste jobba med produktförändringar som gör att de
            kan finnas på två olika marknader kan detta vara skillnaden mellan
            möjlighet och omöjlighet. Jag tror att det finns stora vinster
            att göra här.
          </note>
          <note>
            Vilka är de största hindren? Det finns många hinder på vägen.
            Jag tror att den europeiska debatten om investeringsskydd i vissa
            länder skapar en osäkerhet kring hur man ska komma vidare i TTIP-debatten.
          </note>
          <note>
            Jordbrukspolitiken och livsmedelssektorn är en utmaning, för
            där har Europa och USA väldigt olika historia och traditioner.
            Det blir inte helt enkelt att mötas i förhandlingarna på alla
            områden. Nu går vi in i en svårare fas i förhandlingarna, för
            nu börjar man ta tag i riktiga frågor. Men att se var man börjar
            landa kan också ta bort en del av dimman kring förhandlingarna.
          </note>
          <note type="speaker">
            Anf. 93 KARIN ENSTRÖM (M):
          </note>
          <note>
            Fru talman! Jag skrev interpellationen därför att jag är övertygad
            om de stora fördelar som finns, inte bara för oss här i Sverige.
            Såväl EU och USA som hela världsekonomin skulle kunna få en skjuts
            i dessa tider när vi ser strömningar av protektionism och att
            man försöker skydda sin inhemska produktion eller verksamhet och
            vill bygga upp murar därför att man tror att man kan få kortsiktiga
            vinster.
          </note>
          <note>
            Jag ställde interpellationen också därför att jag är orolig.
            Jag tycker att det har varit lite tyst från regeringens sida.
            De goda argument som näringsministern har givit här skulle jag
            vilja höra mer i debatten.
          </note>
          <note>
            Det är en fråga som infinner sig naturligt när näringsministern
            beskriver hindren. Jag gör ingen annan bedömning. Det finns i
            de här frågorna olika syn men också en rädsla för vad detta kan
            innebära, inte minst för mindre stater. Man går nu in i en svårare
            fas.
          </note>
          <note>
            Vad kan då Sverige göra? Hur kan Sverige och regeringen bidra
            in i EU-systemet och inte minst med bilaterala kontakter med EU:s
            medlemsstater och med USA för att trycka på och hjälpa till för
            att detta ska gå vägen?
          </note>
          <note>
            Vi vet att det finns ett stort stöd hos svenska folket kring
            det här avtalet. Det finns också ett stort stöd bland de stora
            organisationerna, både arbetstagarorganisationer och arbetsgivarorganisationer.
            Vi har alltså en god grund att stå på här i Sverige.
          </note>
          <note>
            Men det är som sagt svåra hinder som återstår. Då vill jag se
            ett aktivt Sverige, en aktiv regering, en aktiv näringsminister
            som också tittar på hur man trycker på de andra länderna och hur
            vi får så bra transparens och förankring här hemma som möjligt.
          </note>
          <note type="speaker">
            Anf. 94 Närings- och innovationsminister MIKAEL DAMBERG (S):
          </note>
          <note>
            Fru talman! Jag kan garantera interpellanten att regeringen har
            en aktiv och proaktiv syn på detta. Från Näringsdepartementets
            sida deltar vi i enormt många olika konsultationer i de här frågorna,
            inte bara med näringslivsrepresentanter i Sverige, för att reda
            ut deras oro över förhandlingarna och också för att höra deras
            prioriteringar, vad de ser är viktiga frågor.
          </note>
          <note>
            Vi jobbar också hårt gentemot civilsamhället i Sverige. Vi har
            kontinuerliga rundor med civilsamhället där de kan redovisa sina
            farhågor och sin oro kring olika frågor och där vi öppet kan redovisa
            vad som är förhandlingsmandatet och hur Sverige ser på de här
            frågorna för att minska oron men också för att skapa en större
            acceptans för förhandlingarna, så att det blir en större transparens.
          </note>
          <note>
            Jag kunde tyvärr inte delta själv, men min statssekreterare deltog
            i ett seminarium i USA, arrangerat på plats med svensk fackföreningsrörelse
            och svenskt näringsliv, för att delta i diskussionen om Sveriges
            syn på detta. Det var tydligt vilken skillnad det var på fackföreningsrörelsens
            approach på detta i Sverige jämfört med den amerikanska fackföreningsrö
            ­ relsen. Man kan inte tro att det ens i USA är så enkelt att
            få sådana här förhandlingar i hamn. Jag har också själv deltagit
            när den amerikanska ambassaden har genomfört seminarier i Sverige
            i de här frågorna.
          </note>
          <note>
            Det sker nu ett arbete i de här frågorna där vi alla måste vara
            aktiva och visa ett ledarskap och visa att det här året – 2015
            – är det år då vi måste komma framåt. Då är det inte minst viktigt
            att ge kommissionen starkt stöd. Det var därför jag tillsammans
            med ett antal andra länder skrev till kommissionen för att visa
            att det är viktigt att ta vara på den möjlighet – window of opportunity
            – som finns 2015. Vi jobbar hårt tillsammans med Cecilia Malmström,
            som är kommissionär på det här området, för att göra vårt i våra
            bilaterala kontakter, för att påverka andra länder och hitta möjligheter
            och öppningar.
          </note>
          <note>
            Det kommer att bli en viktig prioritet och ta mycket av vår tid
            under 2015. Men det ser jag fram emot, för detta är ett viktigt
            avtal för Sverige.
          </note>
          <note>
            Överläggningen var härmed avslutad.
          </note>
          <note>
            § 19 Svar på interpellation 2014/15:204 om SBAB – ägardirektiv
            för att stötta gles- och landsbygd
          </note>
          <note type="speaker">
            Anf. 95 Närings- och innovationsminister MIKAEL DAMBERG (S):
          </note>
          <note>
            Fru talman! Jeff Ahl har frågat mig hur jag ser på SBAB:s agerande
            och hur jag och regeringen avser att bryta SBAB:s aviserade riktning
            genom tydliga ägardirektiv.
          </note>
          <note>
            Bakgrunden är att SBAB har skickat ut ett brev till ca 200 företags-
            och bostadsrättsföreningskunder. I brevet har SBAB aviserat att
            man vid nästa villkorsförändring kommer att tvingas höja marginalen
            för att kompensera för risken och i vissa fall även kräva en snabbare
            amorteringsplan. Inga hushållskunder berörs av detta, men det
            är förståeligt att det finns en viss oro även bland dem. Därför
            är det positivt att SBAB varit mycket tydligt med att hushållskunder
            inte berörs av den nya riskbedömningen och att hushåll även framöver
            kommer att kunna ansöka om såväl lånelöfte som lån direkt på SBAB:s
            hemsida, oavsett var i landet de bor.
          </note>
          <note>
            Finanskrisen har bland annat visat på vikten av finansiell stabilitet
            baserad på ett sunt och rimligt risktagande. SBAB har i dag inget
            samhällsuppdrag utan agerar på en konkurrensutsatt marknad på
            marknadsmässiga villkor och är en relativt liten aktör inom företagskundsegmentet.
          </note>
          <note>
            Bolaget har tre företagskundkontor i Stockholm, Malmö respektive
            Göteborg med sammanlagt mindre än 40 anställda. SBAB saknar därmed
            den lokalkunskap som krävs för att göra individuella riskbedömningar
            av bostadsrättsföreningar på orter där inte alla lägenheter kan
            säljas eller av ägare till flerbostadshus på orter där vakansgraden
            är hög. Detta innebär att risken blir högre för SBAB än för en
            bank med lokal närvaro och kunskap.
          </note>
          <note>
            Det är också viktigt att komma ihåg att SBAB är ett fåproduktsbolag.
            Ingen kund kan agera med endast SBAB som leverantör av finansiella
            tjänster. Det innebär att kunder i såväl glesbygd som storstäder
            har minst en bankrelation till att förlita sig på.
          </note>
          <note>
            Den riskbedömning som ligger till grund för SBAB:s agerande är
            en operativ fråga och därför ett ansvar för bolagets styrelse
            och ledning, vars uppgift det är att balansera risk och lönsamhet.
            Jag kan dock konstatera att bolaget agerar för att ha ett rimligt
            risktagande i sin verksamhet och att bolaget i den aktuella frågan
            har agerat transparent gentemot sina kunder. Jag har därför inte
            för avsikt att vidta några åtgärder.
          </note>
          <note>
            Då Jeff Ahl, som framställt interpellationen, hade anmält att
            han var förhindrad att närvara vid sammanträdet förklarade tredje
            vice talmannen överläggningen avslutad.
          </note>
          <note>
            § 20 Bordläggning
          </note>
          <note>
            Följande dokument anmäldes och bordlades:
          </note>
          <note>
            Propositioner
          </note>
          <note>
            2014/15:50 Förändrad nedsättning av socialavgifterna för unga
          </note>
          <note>
            2014/15:53 Redovisning av naturgaslagring i rörledning
          </note>
          <note>
            Skrivelser
          </note>
          <note>
            2014/15:47 Riksrevisionens rapport om statens dimensionering
            av lärarutbildningen
          </note>
          <note>
            2014/15:49 Riksrevisionens rapport om valutahanteringen i det
            internationella utvecklingssamarbetet
          </note>
          <note>
            2014/15:52 Riksrevisionens rapport om överenskommelser mellan
            regeringen och SKL inom hälso- och sjukvården
          </note>
          <note>
            Motioner
          </note>
          <note>
            med anledning av prop. 2014/15:29 Erkännande och verkställighet
            av frihetsberövande påföljder inom Europeiska unionen
          </note>
          <note>
            2014/15:3025 av Adam Marttinen och Kent Ekeroth (SD)
          </note>
          <note>
            med anledning av prop. 2014/15:32 EU:s gränskodex
          </note>
          <note>
            2014/15:3028 av Markus Wiechel m.fl. (SD)
          </note>
          <note>
            med anledning av prop. 2014/15:41 Genomförande av avtal mellan
            Sveriges regering och Amerikas förenta staters regering för att
            förbättra internationell efterlevnad av skatteregler och för att
            genomföra FATCA
          </note>
          <note>
            2014/15:3026 av Olle Felten m.fl. (SD)
          </note>
          <note>
            med anledning av skr. 2014/15:27 Integritetsskydd vid signalspaning
            i försvarsunderrättelseverksamhet
          </note>
          <note>
            2014/15:3017 av Stig Henriksson m.fl. (V)
          </note>
          <note>
            med anledning av skr. 2014/15:31 Riksrevisionens rapport om statliga
            insatser för mottagande och bosättning av nyanlända
          </note>
          <note>
            2014/15:3021 av Sven-Olof Sällström (SD)
          </note>
          <note>
            § 21 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 22 januari
          </note>
          <note>
            2014/15:214 Det maritima klustret och Landskronahamnens farled
          </note>
          <note>
            av Niklas Karlsson (S)
          </note>
          <note>
            till statsrådet Anna Johansson (S)
          </note>
          <note>
            2014/15:215 Byggnation i sjönära läge
          </note>
          <note>
            av Carl-Oskar Bohlin (M)
          </note>
          <note>
            till klimat- och miljöminister Åsa Romson (MP)
          </note>
          <note>
            2014/15:216 Alkobommar vid alla hamnar och gränsstationer
          </note>
          <note>
            av Sten Bergheden (M)
          </note>
          <note>
            till statsrådet Anders Ygeman (S)
          </note>
          <note>
            2014/15:217 Vattenfalls ansökan till Strålsäkerhetsmyndigheten
            om att bygga nya kärnreaktorer
          </note>
          <note>
            av Birger Lahti (V)
          </note>
          <note>
            till närings- och innovationsminister Mikael Damberg (S)
          </note>
          <note>
            2014/15:218 Utrikesfödda akademikers etablering inom vård och
            omsorg
          </note>
          <note>
            av Roger Haddad (FP)
          </note>
          <note>
            till statsrådet Gabriel Wikström (S)
          </note>
          <note>
            den 24 januari
          </note>
          <note>
            2014/15:219 Åtgärder för att förebygga och förhindra terrorism
          </note>
          <note>
            av Anti Avsan (M)
          </note>
          <note>
            till statsrådet Anders Ygeman (S)
          </note>
          <note>
            § 22 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 22 januari
          </note>
          <note>
            2014/15:173 Upphandling av asylboende
          </note>
          <note>
            av Mikael Cederbratt (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2014/15:174 Minskat strandskydd
          </note>
          <note>
            av Sten Bergheden (M)
          </note>
          <note>
            till statsrådet Sven-Erik Bucht (S)
          </note>
          <note>
            § 23 Anmälan om skriftligt svar på fråga
          </note>
          <note>
            Skriftligt svar på följande fråga hade kommit in:
          </note>
          <note>
            den 28 januari
          </note>
          <note>
            2014/15:164 Nedsläckning av landsbygden
          </note>
          <note>
            av Christer Engelhardt (S)
          </note>
          <note>
            till statsrådet Anna Johansson (S)
          </note>
          <note>
            § 24 Kammaren åtskildes kl. 19.37.
          </note>
          <note>
            Förhandlingarna leddes
          </note>
          <note>
            av andre vice talmannen från sammanträdets början till och med
            § 12 anf. 39 och
          </note>
          <note>
            av tredje vice talmannen därefter till sammanträdets slut.
          </note>
          <note>
            Vid protokollet
          </note>
          <note>
            CLAES MÅRTENSSON
          </note>
          <note>
            /Eva-Lena Ekman
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Avsägelser
          </note>
          <note>
            § 3 Anmälan om kompletteringsval
          </note>
          <note>
            § 4 Anmälan om subsidiaritetsprövning
          </note>
          <note>
            § 5 Anmälan om fördröjt svar på interpellation
          </note>
          <note>
            § 6 Ärenden för hänvisning till utskott
          </note>
          <note>
            § 7 Ärenden för bordläggning
          </note>
          <note>
            § 8 Svar på interpellation 2014/15:193 om modernare lagstiftning
            för att kunna lagföra brott på och med hjälp av internet
          </note>
          <note>
            Anf. 1 Justitie- och migrationsminister MORGAN JOHANSSON (S)
          </note>
          <note>
            Anf. 2 BEATRICE ASK (M)
          </note>
          <note>
            Anf. 3 FINN BENGTSSON (M)
          </note>
          <note>
            Anf. 4 HILLEVI LARSSON (S)
          </note>
          <note>
            Anf. 5 Justitie- och migrationsminister MORGAN JOHANSSON (S)
          </note>
          <note>
            Anf. 6 BEATRICE ASK (M)
          </note>
          <note>
            Anf. 7 FINN BENGTSSON (M)
          </note>
          <note>
            Anf. 8 HILLEVI LARSSON (S)
          </note>
          <note>
            Anf. 9 Justitie- och migrationsminister MORGAN JOHANSSON (S)
          </note>
          <note>
            Anf. 10 BEATRICE ASK (M)
          </note>
          <note>
            Anf. 11 Justitie- och migrationsminister MORGAN JOHANSSON (S)
          </note>
          <note>
            § 9 Svar på interpellation 2014/15:209 om vargjakten i Dalarnas
            län
          </note>
          <note>
            Anf. 12 Statsrådet SVEN-ERIK BUCHT (S)
          </note>
          <note>
            Anf. 13 ULF BERG (M)
          </note>
          <note>
            Anf. 14 Statsrådet SVEN-ERIK BUCHT (S)
          </note>
          <note>
            Anf. 15 ULF BERG (M)
          </note>
          <note>
            Anf. 16 Statsrådet SVEN-ERIK BUCHT (S)
          </note>
          <note>
            Anf. 17 ULF BERG (M)
          </note>
          <note>
            Anf. 18 Statsrådet SVEN-ERIK BUCHT (S)
          </note>
          <note>
            § 10 Svar på interpellationerna 2014/15:160 och 190 om lokal
            polisverksamhet
          </note>
          <note>
            Anf. 19 Statsrådet ANDERS YGEMAN (S)
          </note>
          <note>
            Anf. 20 JOHAN PEHRSON (FP)
          </note>
          <note>
            Anf. 21 BEATRICE ASK (M)
          </note>
          <note>
            Anf. 22 Statsrådet ANDERS YGEMAN (S)
          </note>
          <note>
            Anf. 23 JOHAN PEHRSON (FP)
          </note>
          <note>
            Anf. 24 BEATRICE ASK (M)
          </note>
          <note>
            Anf. 25 Statsrådet ANDERS YGEMAN (S)
          </note>
          <note>
            Anf. 26 JOHAN PEHRSON (FP)
          </note>
          <note>
            Anf. 27 BEATRICE ASK (M)
          </note>
          <note>
            Anf. 28 Statsrådet ANDERS YGEMAN (S)
          </note>
          <note>
            § 11 Svar på interpellation 2014/15:180 om svenskar som reser
            för att strida i oroshärdar och för terroriststämplade organisationer
          </note>
          <note>
            Anf. 29 Statsrådet ANDERS YGEMAN (S)
          </note>
          <note>
            Anf. 30 ANTI AVSAN (M)
          </note>
          <note>
            Anf. 31 JOHAN PEHRSON (FP)
          </note>
          <note>
            Anf. 32 Statsrådet ANDERS YGEMAN (S)
          </note>
          <note>
            Anf. 33 ANTI AVSAN (M)
          </note>
          <note>
            Anf. 34 JOHAN PEHRSON (FP)
          </note>
          <note>
            Anf. 35 Statsrådet ANDERS YGEMAN (S)
          </note>
          <note>
            Anf. 36 ANTI AVSAN (M)
          </note>
          <note>
            Anf. 37 Statsrådet ANDERS YGEMAN (S)
          </note>
          <note>
            § 12 Svar på interpellation 2014/15:185 om våldtäkt som grovt
            våldsbrott
          </note>
          <note>
            Anf. 38 Statsrådet ANDERS YGEMAN (S)
          </note>
          <note>
            Anf. 39 ANTI AVSAN (M)
          </note>
          <note>
            Anf. 40 HILLEVI LARSSON (S)
          </note>
          <note>
            Anf. 41 Statsrådet ANDERS YGEMAN (S)
          </note>
          <note>
            Anf. 42 ANTI AVSAN (M)
          </note>
          <note>
            Anf. 43 HILLEVI LARSSON (S)
          </note>
          <note>
            Anf. 44 Statsrådet ANDERS YGEMAN (S)
          </note>
          <note>
            Anf. 45 ANTI AVSAN (M)
          </note>
          <note>
            Anf. 46 Statsrådet ANDERS YGEMAN (S)
          </note>
          <note>
            § 13 Svar på interpellation 2014/15:186 om stärkt förmåga att
            arbeta mot it-relaterade brott
          </note>
          <note>
            Anf. 47 Statsrådet ANDERS YGEMAN (S)
          </note>
          <note>
            Anf. 48 ANDERS HANSSON (M)
          </note>
          <note>
            Anf. 49 Statsrådet ANDERS YGEMAN (S)
          </note>
          <note>
            Anf. 50 ANDERS HANSSON (M)
          </note>
          <note>
            Anf. 51 Statsrådet ANDERS YGEMAN (S)
          </note>
          <note>
            Anf. 52 ANDERS HANSSON (M)
          </note>
          <note>
            § 14 Svar på interpellation 2014/15:189 om skärpta påföljder
            mot bostadsinbrott
          </note>
          <note>
            Anf. 53 Statsrådet ANDERS YGEMAN (S)
          </note>
          <note>
            Anf. 54 BEATRICE ASK (M)
          </note>
          <note>
            Anf. 55 ELLEN JUNTTI (M)
          </note>
          <note>
            Anf. 56 ANNIKA HIRVONEN (MP)
          </note>
          <note>
            Anf. 57 Statsrådet ANDERS YGEMAN (S)
          </note>
          <note>
            Anf. 58 BEATRICE ASK (M)
          </note>
          <note>
            Anf. 59 ELLEN JUNTTI (M)
          </note>
          <note>
            Anf. 60 ANNIKA HIRVONEN (MP)
          </note>
          <note>
            Anf. 61 Statsrådet ANDERS YGEMAN (S)
          </note>
          <note>
            Anf. 62 BEATRICE ASK (M)
          </note>
          <note>
            Ajournering
          </note>
          <note>
            Återupptagna förhandlingar
          </note>
          <note>
            § 14 (forts.) Svar på interpellation 2014/15:189 om skärpta påföljder
            mot bostadsinbrott
          </note>
          <note>
            Anf. 63 Statsrådet ANDERS YGEMAN (S)
          </note>
          <note>
            § 15 Svar på interpellation 2014/15:201 om trafikdatalagring
          </note>
          <note>
            Anf. 64 Statsrådet ANDERS YGEMAN (S)
          </note>
          <note>
            Anf. 65 KRISTER HAMMARBERGH (M)
          </note>
          <note>
            Anf. 66 ANDERS SCHRÖDER (MP)
          </note>
          <note>
            Anf. 67 Statsrådet ANDERS YGEMAN (S)
          </note>
          <note>
            Anf. 68 KRISTER HAMMARBERGH (M)
          </note>
          <note>
            Anf. 69 Statsrådet ANDERS YGEMAN (S)
          </note>
          <note>
            Anf. 70 KRISTER HAMMARBERGH (M)
          </note>
          <note>
            Anf. 71 Statsrådet ANDERS YGEMAN (S)
          </note>
          <note>
            § 16 Svar på interpellation 2014/15:208 om förbättrad hyresstatistik
          </note>
          <note>
            Anf. 72 Statsrådet MEHMET KAPLAN (MP)
          </note>
          <note>
            Anf. 73 NINA LUNDSTRÖM (FP)
          </note>
          <note>
            Anf. 74 Statsrådet MEHMET KAPLAN (MP)
          </note>
          <note>
            Anf. 75 NINA LUNDSTRÖM (FP)
          </note>
          <note>
            Anf. 76 Statsrådet MEHMET KAPLAN (MP)
          </note>
          <note>
            Anf. 77 NINA LUNDSTRÖM (FP)
          </note>
          <note>
            Anf. 78 Statsrådet MEHMET KAPLAN (MP)
          </note>
          <note>
            § 17 Svar på interpellation 2014/15:145 om effekterna av ändrad
            inriktning för Fouriertransform AB
          </note>
          <note>
            Anf. 79 Närings- och innovationsminister MIKAEL DAMBERG (S)
          </note>
          <note>
            Anf. 80 HANS ROTHENBERG (M)
          </note>
          <note>
            Anf. 81 Närings- och innovationsminister MIKAEL DAMBERG (S)
          </note>
          <note>
            Anf. 82 HANS ROTHENBERG (M)
          </note>
          <note>
            Anf. 83 HELENA LINDAHL (C)
          </note>
          <note>
            Anf. 84 Närings- och innovationsminister MIKAEL DAMBERG (S)
          </note>
          <note>
            Anf. 85 HANS ROTHENBERG (M)
          </note>
          <note>
            Anf. 86 Närings- och innovationsminister MIKAEL DAMBERG (S)
          </note>
          <note>
            § 18 Svar på interpellation 2014/15:196 om frihandelsavtalet
            mellan EU och USA
          </note>
          <note>
            Anf. 87 Närings- och innovationsminister MIKAEL DAMBERG (S)
          </note>
          <note>
            Anf. 88 KARIN ENSTRÖM (M)
          </note>
          <note>
            Anf. 89 Närings- och innovationsminister MIKAEL DAMBERG (S)
          </note>
          <note>
            Anf. 90 KARIN ENSTRÖM (M)
          </note>
          <note>
            Anf. 91 HANS ROTHENBERG (M)
          </note>
          <note>
            Anf. 92 Närings- och innovationsminister MIKAEL DAMBERG (S)
          </note>
          <note>
            Anf. 93 KARIN ENSTRÖM (M)
          </note>
          <note>
            Anf. 94 Närings- och innovationsminister MIKAEL DAMBERG (S)
          </note>
          <note>
            § 19 Svar på interpellation 2014/15:204 om SBAB – ägardirektiv
            för att stötta gles- och landsbygd
          </note>
          <note>
            Anf. 95 Närings- och innovationsminister MIKAEL DAMBERG (S)
          </note>
          <note>
            § 20 Bordläggning
          </note>
          <note>
            § 21 Anmälan om interpellationer
          </note>
          <note>
            § 22 Anmälan om frågor för skriftliga svar
          </note>
          <note>
            § 23 Anmälan om skriftligt svar på fråga
          </note>
          <note>
            § 24 Kammaren åtskildes kl. 19.37.
          </note>
          <note>
            Tryck: Elanders, Vällingby 2015
          </note>
        </div>
      </body>
    </text>
  </TEI>
</teiCorpus>
