<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201415</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201415</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201415--33</head>
          <docDate when="2014-12-05 00:00:00">2014-12-05 00:00:00</docDate>
        </div>
      </front>
      <body>
        <div>
          <note>
            § 1 Anmälan om subsidiaritetsprövning
          </note>
          <note>
            Talmannen anmälde att utdrag ur prot. 2014/15:11 för tisdagen
            den 2 december i ärende om subsidiaritetsprövning av EU-förslag
            hade kommit in från skatteutskottet.
          </note>
          <note>
            § 2 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2014/15: 151
          </note>
          <note>
            Till riksdagen
          </note>
          <note>
            Interpellation 2014/15: 151 Överskottsmålet
          </note>
          <note>
            av Fredrik Schulte (M)
          </note>
          <note>
            Interpellationen kommer inte att kunna besvaras inom den föreskrivna
            tiden.
          </note>
          <note>
            Skälet till dröjsmålet är sedan tidigare inbokade engagemang.
          </note>
          <note>
            Stockholm den 3 december 2014
          </note>
          <note>
            Finansdepartementet
          </note>
          <note>
            Magdalena Andersson (S)
          </note>
          <note>
            Enligt uppdrag
          </note>
          <note>
            Rikard Jermsten
          </note>
          <note>
            Expeditions- och rättschef
          </note>
          <note>
            Interpellation 2014/15: 152
          </note>
          <note>
            Till riksdagen
          </note>
          <note>
            Interpellation 2014/15: 152 Begreppet beräkningsteknisk överföring
            till hushållen
          </note>
          <note>
            av Fredrik Schulte (M)
          </note>
          <note>
            Interpellationen kommer inte att kunna besvaras inom den föreskrivna
            tiden.
          </note>
          <note>
            Skälet till dröjsmålet är sedan tidigare inbokade engagemang.
          </note>
          <note>
            Stockholm den 3 december 2014
          </note>
          <note>
            Finansdepartementet
          </note>
          <note>
            Magdalena Andersson (S)
          </note>
          <note>
            Enligt uppdrag
          </note>
          <note>
            Rikard Jermsten
          </note>
          <note>
            Expeditions- och rättschef
          </note>
          <note>
            Interpellation 2014/15: 172
          </note>
          <note>
            Till riksdagen
          </note>
          <note>
            Interpellation 2014/15: 172 FN-kritik mot långa häktningstider
            och omfattande restriktioner
          </note>
          <note>
            av Linda Snecker (V)
          </note>
          <note>
            Interpellationen kommer att besvaras fredagen den 22 januari
            2015.
          </note>
          <note>
            Skälet till dröjsmålet är tjänsteresa och andra åtaganden.
          </note>
          <note>
            Stockholm den 3 december 2014
          </note>
          <note>
            Justitiedepartementet
          </note>
          <note>
            Anders Ygeman
          </note>
          <note>
            § 3 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Propositioner
          </note>
          <note>
            2014/15:25 och 26 till justitieutskottet
          </note>
          <note>
            Skrivelser
          </note>
          <note>
            2014/15:19 och 23 till arbetsmarknadsutskottet
          </note>
          <note>
            § 4 Svar på interpellationerna 2014/15:149 och 158 om miljösatsningar
            på vägtrafiken
          </note>
          <note type="speaker">
            Anf. 1 Klimat- och miljöminister ÅSA ROMSON (MP):
          </note>
          <note>
            Herr talman! Sten Bergheden har frågat mig hur jag ser på olika
            åtgärder för att minska utsläppen inom transportsektorn generellt
            och på fordonssidan mer specifikt.
          </note>
          <note>
            Johan Hultberg har vidare frågat mig när jag och regeringen avser
            att införa det nya bonus– malus -systemet samt hur jag och regeringen
            avser att säkerställa ett högt tempo i omställningen av Sveriges
            fordonsflotta, i avvaktan på införandet av ett bonus– malus -system,
            utan tillräckliga anslag till supermiljöbilspremien.
          </note>
          <note>
            Herr talman! Transportsektorn står för drygt 30 procent av Sveriges
            totala utsläpp av växthusgaser och nästan hälften av Sveriges
            utsläpp som inte omfattas av EU:s system för handel med utsläppsrätter.
            Jag håller därför helt med Sten Bergheden om att ytterligare åtgärder
            för att reducera sektorns klimatpåverkan behövs. Det är helt avgörande
            om vi ska lyckas nå klimatmålen.
          </note>
          <note>
            Det finns en stor potential i en bättre och mer hållbar samhällsplanering
            som reducerar onödiga vägtransporter och gynnar transportslag
            med låg miljöpåverkan. En modernisering av Sveriges järnvägar
            och en förbättring av kollektivtrafiken är viktigt för att åstadkomma
            detta. Därför aviserade regeringen i budgetpropositionen en betydande
            satsning på drift och underhåll av landets järnvägar.
          </note>
          <note>
            Naturvårdsverket pekade i sitt arbete med fokus på 2050 på att
            vägtransporter måste bli mer energieffektiva och alltmer gå över
            till ny teknik som elbilar och laddhybrider . De menade att återstående
            behov av annat drivmedel än el behöver täckas med förnybara drivmedel.
            I utredningen om en fossilfri fordonsflotta finns vidare ett omfattande
            underlag med en bred uppsättning åtgärder som regeringen beaktar
            i sitt fortsatta arbete.
          </note>
          <note>
            Regeringen vill införa flera nationella åtgärder för att ytterligare
            minska utsläppen från transportsektorn.
          </note>
          <note>
            För att minska utsläppen från lätta fordon vill regeringen införa
            ett så kallat bonus– malus -system där miljöanpassade fordon med
            relativt låga utsläpp av koldioxid premieras vid inköpstillfället
            med en bonus och att fordon med relativt höga utsläpp av koldioxid
            får högre skatt, det som kallas för malus . Den närmare utformningen
            av ett bonus– malus -system behöver emellertid bli föremål för
            en utredning.
          </note>
          <note>
            I avvaktan på en utredning om utformningen av ett bonus– malus
            -sy ­ stem vill regeringen att supermiljöbilspremien förlängs.
            Hur långt anslaget för supermiljöbilspremien sedan räcker är avhängigt
            av hur många super ­ miljöbilar som säljs. Jag kommer därför att
            noggrant följa utvecklingen.
          </note>
          <note>
            Regeringen vill också utreda hur en avståndsbaserad vägslitageskatt
            för svenska och utländska åkare kan utformas. En sådan skatt bedöms
            kunna öka möjligheten till styrning mot mer miljöanpassade fordon
            på de svenska vägarna och är ett viktigt styrmedel för den tunga
            trafiken.
          </note>
          <note>
            För närvarande pågår ett arbete inom Regeringskansliet med att
            ta fram utredningsdirektiv angående ett bonus– malus -system och
            en vägslitageskatt. Skattefrågor är finansministerns ansvarsområde,
            och närmare frågor i dessa avseenden får jag därför hänvisa till
            finansministern.
          </note>
          <note>
            Därtill vill regeringen införa ett nytt ekonomiskt styrmedel
            som ger långsiktigt goda villkor för hållbara biodrivmedel. Regeringen
            vill vidare ta till vara biogasens potential genom att ett metanreduceringsstöd
            införs.
          </note>
          <note>
            Vidare vill regeringen införa ett nytt klimatinvesteringsstöd
            till kommuner och regioner. Regeringen satsar i sin budgetproposition
            200 miljoner kronor extra för 2015 och 600 miljoner kronor per
            år fram till 2018. Exempelvis skulle en del av stödet kunna gå
            till investeringar i laddinfrastruktur för elbilar.
          </note>
          <note>
            Åtgärder på fordonssidan i form av tekniska krav beslutas gemensamt
            på EU-nivå. EU:s koldioxidkrav för lätta fordon är ett exempel
            på en åtgärd som har haft stor betydelse för att minska utsläppen
            från fordonen. Det är angeläget att nya, tydliga och ambitiösa
            krav sätts på EU-nivå som styr på längre sikt än dagens regler.
            Liknande åtgärder för tunga fordon saknas i dag. Regeringen driver
            därför på kommissionen att verkligen lägga fram förslag om mätning
            av bränsleförbrukning och koldioxidutsläpp även hos tunga fordon.
          </note>
          <note type="speaker">
            Anf. 2 STEN BERGHEDEN (M):
          </note>
          <note>
            Herr talman! Tack för svaret, minister Åsa Romson! Jag hade ändå
            hoppats på att man i svaret kunde utveckla den tunga sidan lite
            mer. Det tas upp väldigt mycket om bonussystem på den lätta sidan
            men mest om skatter på den tunga sidan. Det görs mycket i dag
            för att förbättra både lastbilar och drivmedel och även annat
            kring den delen.
          </note>
          <note>
            Vi är ett oerhört exportberoende land, och vi har långa avstånd.
            Vi är beroende av våra lastbilar för att våra företag och våra
            arbetstillfällen ska kunna stanna kvar här i Sverige.
          </note>
          <note>
            Vi har redan i dag en av de absolut högsta beskattningarna på
            både diesel och andra delar inom åkerinäringen. Vi ser också en
            ökad konkurrens av olaglig trafik som kommer in över gränserna
            med sämre bilar, sämre rening och till och med olagliga bränslen
            som dessutom fylls på från de länderna. Man tankar här i Sverige
            för att kunna hålla nere bränslekostnaderna och kunna konkurrera
            med de svenska lagliga och mer miljövänliga åkerierna. Detta anser
            jag inte är acceptabelt, utan vi måste göra någonting åt detta
            för att få en bättre konkurrenssituation.
          </note>
          <note>
            91 procent av de transporter som sker i Sverige går under 30
            mil. Det betyder att alternativet järnväg inte existerar i de
            här sammanhangen, utan vi är beroende av en lastbilsflotta som
            fungerar. Vi har också miljövänliga lastbilar. Vi har två av världens
            största lastbilstillverkare här i Sverige, Scania och Volvo, och
            det är ingen tillfällighet. På grund av de långa avstånden och
            de stora transportbehoven har vi utvecklat två stora lastbilstillverkare
            här i landet, som också i sig skapar mycket jobb. Vi behöver samtliga
            transportmedel: sjöfart, flyg och järnväg men också vägtransporter.
          </note>
          <note>
            Herr talman! Jag skulle därför vilja fråga ministern ytterligare
            en gång: Vad har ministern tänkt göra för att se till att vi kan
            få längre och tyngre lastbilar, vilket gynnar miljön genom att
            man kan sänka bränslekostnaderna och öka konkurrenskraften för
            svenska företag att transportera sina varor? Hur har man tänkt
            vidare i den delen? Tänker man fortsätta att stötta en sådan utveckling
            när det gäller ETT-projekten och andra delar där man vill ha 74
            ton, 90 ton, 30 meter och 34 meter? Det är bra för miljön här
            i Sverige om det går att få med sig mer gods per resa.
          </note>
          <note>
            Jag skulle också vilja att ministern kunde utveckla lite mer
            hur hon ser på möjligheten att elektrifiera våra vägar på lång
            sikt, så att vi kan öka lastbilstrafiken på våra vägar och därmed
            öka både produktion och arbetstillfällen här i Sverige och också
            kunna konkurrera med lägre kostnader, tack vare att vi kan gå
            på direktel. Det finns projekt, planer och idéer på hur man skulle
            kunna utveckla en elväg . Sträckningen Malmö–Göteborg–Stockholm
            i en triangel skulle kunna kosta någonstans kring 14 miljarder
            och ha en relativt kort pay -off-tid, och det skulle sänka drivmedelskostnaderna.
          </note>
          <note>
            Hur tänker ministern fortsätta detta arbete för att vi ska få
            en miljövänlig flotta?
          </note>
          <note type="speaker">
            Anf. 3 JOHAN HULTBERG (M):
          </note>
          <note>
            Herr talman! Jag tackar klimat- och miljöminister Åsa Romson
            för svaret.
          </note>
          <note>
            Vi är nog överens om att klimatet är vår tids verkliga ödesfråga.
            För svensk del handlar det mycket om att försöka ställa om vår
            transportsektor för att ta ytterligare steg i syfte att minska
            våra utsläpp. Precis som ministern sa i sitt svar står transporterna
            för ungefär en tredjedel av de samlade svenska utsläppen, så här
            måste Sverige göra ytterligare stora insatser för att ta sitt
            ansvar i klimatutmaningen och fortsätta att ligga i framkant.
          </note>
          <note>
            Under Alliansens tid höjdes tempot i klimatarbetet. Utsläppsminskningstakten
            närapå fördubblades. Inte minst omställningen av fordonsflottan
            och transportsektorn tog ordentlig fart. När Alliansen tillträdde
            hade Sverige näst efter Albanien Europas äldsta och mest bränsletörstiga
            fordonsflotta. När Alliansen skrev bokslut efter åtta år rullade
            omkring 600 000 miljöanpassade bilar på de svenska vägarna.
          </note>
          <note>
            Det var tack vare Alliansens politik – tack vare att vi hade
            infört nedsatta förmånsvärden för tjänstebilar, att vi hade hög
            beskattning på fossila bränslen, att vi hade infört miljöbilsbonus
            och att vi hade vidtagit många andra åtgärder.
          </note>
          <note>
            Äntligen ser vi att utsläppen från transportsektorn sjunker.
            I fjol var det med 2 ½ procent, och jämfört med 2007, det år då
            utsläppen var som högst från transporterna i Sverige, har utsläppen
            minskat med 13 procent.
          </note>
          <note>
            Alliansen vill gå längre. Vi vill fortsätta att minska utsläppen
            från transportsektorn. Det är därför vårt budgetalternativ, som
            vann kammarens gillande häromdagen, innehåller satsningar på 10
            000 nya laddstolpar . Det innehåller också ett tydligt besked
            om att införa ett bonus– malus -system från den 1 januari 2017
            och att vi fram till dess gör en rejäl satsning på supermiljöbilspremien.
          </note>
          <note>
            Vi har sett att supermiljöbilspremien verkligen har fått igång
            försäljningen av de mest miljövänliga personbilarna, såsom elbilar
            och laddhybrider , och att intresset ökar rejält.
          </note>
          <note>
            Pengar måste dock till. I det förslag som Åsa Romson företrädde
            fanns inte tillräckliga resurser, men tack vare Alliansens satsning
            blir det ytterligare 115 miljoner under 2015 och 2016. Det gör
            att de skapas förutsägbarhet för branschen. Man vet att det finns
            pengar i systemet, vilket gör att man kan få supermiljöbilspremien.
          </note>
          <note>
            Jag är glad över att vi är överens om att införa ett bonus– malus
            -system i Sverige, men det är viktigt att vi inte tappar tempo
            fram till dess. Det är detta min interpellation handlar om, men
            ministern gav inte svar på hur hon avser att säkerställa att vi
            inte tappar tempo mellan i dag och fram till att bonus– malus
            -systemet införs.
          </note>
          <note>
            Ministern gav inte heller svar på när regeringen hade avsett
            att införa systemet. Jag utgår dock från att eftersom Alliansens
            budgetalternativ vann häromdagen är det den 1 januari 2017 som
            gäller.
          </note>
          <note>
            Tack vare att Alliansens budgetalternativ vann finns det som
            sagt ytterligare 115 miljoner kronor i systemet, vilket kommer
            att säkerställa att tempot i omställningen av transportsektorn
            inte går ned.
          </note>
          <note>
            Herr talman! Ministern nämnde att det behöver utredas ytterligare
            exakt hur bonus– malus -systemet ska se ut. Så kan det säkert
            vara. Jag upplever, om jag har förstått saken rätt, att vi har
            en samsyn i att det är en bonus och en fordonsbeskattning som
            ska vara modellen.
          </note>
          <note>
            Kan ministern säga när utredningen kommer att tillsättas så att
            vi säkerställer att det finns ett färdigt förslag i god tid innan
            den 1 januari 2017?
          </note>
          <note type="speaker">
            Anf. 4 STINA BERGSTRÖM (MP):
          </note>
          <note>
            Herr talman! Jag tackar Johan Hultberg och Sten Bergheden för
            interpellationerna som ger oss möjlighet att debattera denna viktiga
            fråga med vår klimat- och miljöminister. Vi tre har diskuterat
            en fossilfri fordonsflotta många gånger genom åren.
          </note>
          <note>
            Miljöpartiet har drivit många förslag för att få ned utsläppen
            från trafiken. Det handlar om flera saker, till exempel att få
            bättre fordon, vilket vi har fokus på i denna debatt. Det handlar
            också om att öka andelen förnybart och om att ställa om samhället
            till ett transportsnålare samhälle. Det handlar om bilen, bränslet
            och beteendet.
          </note>
          <note>
            Miljöpartiet samlade ihop ett femtiotal förslag redan för ett
            år sedan när vi lade fram vår stora bilmotion Klimatet och bilen
            – politik för bilism i ett hållbart samhälle . Det är glädjande
            att se att många av dessa förslag återfinns i den rödgröna regeringens
            budgetförslag. Det är mindre glädjande att många av de bra förslag
            som vår klimat- och miljöminister presenterade inte finns i den
            budget som röstades igenom i onsdags.
          </note>
          <note>
            Bonus– malus var ett förslag som Miljöpartiet motionerade om
            redan i början av förra mandatperioden, och det är sorgligt att
            det har tagit så lång tid att få det på plats. Jag håller med
            om att det är ett bra förslag, även om det som Miljöpartiet föreslog
            från början – att man ska få även en malus redan vid inköpstillfället
            – kanske är en bättre lösning. Jag har dock inget emot den lösning
            som Alliansen har presenterat och som ska utredas och införas
            så fort som möjligt.
          </note>
          <note>
            Miljöbilsdefinitionen har krånglats till de senaste åren. När
            jag köpte miljöbil i början av seklet var en miljöbil en bil som
            gick på förnybara drivmedel. Det var en bil som gick på etanol
            eller biogas. Med de miljöbilsdefinitioner som har kommit efter
            det har vi i stället fått en ökning av dieselbilarna. Det är bra,
            för många av dem är energisnålare. Men vi har också fått problem
            med bilarna i våra städer i och med de partiklar och utsläpp som
            är knutna till just dieselbilarna. I dag rullar det faktiskt färre
            bilar som drivs med fossilfria drivmedel på våra vägar än vad
            det gjorde när Alliansen tillträdde.
          </note>
          <note>
            Det är viktigt att vi tar fram mer förnybara drivmedel. Även
            här ser vi att Alliansen inte lyckades med att få ett regelverk
            på plats som gynnar de förnybara drivmedlen. Man öppnade upp för
            import av klimatsämre etanol från utlandet i stället för att se
            till att den etanol som görs i Norrköping fick bättre villkor.
          </note>
          <note>
            Det finns mycket att säga om en fossilfri fordonsflotta. Det
            är synd att det stöd till laddstolpar som fanns i klimatinvesteringsprogrammet
            för städerna inte finns kvar. Jag skulle vilja höra lite mer av
            ministern hur regeringen tänkte om det programmet.
          </note>
          <note>
            Jag vet att det finns fler saker för en fossilfri fordonsflotta
            i regeringens budget, men jag återkommer till det i nästa inlägg.
          </note>
          <note type="speaker">
            Anf. 5 Klimat- och miljöminister ÅSA ROMSON (MP):
          </note>
          <note>
            Herr talman! Det är viktigt att vi kan minska klimatutsläppen
            i alla de sektorer som bidrar till detta, och vi har identifierat
            transportsektorn som Sveriges akilleshäl. Hälften av utsläppen
            i den icke-handlande sektorn, det vill säga den vi styr över tydligt
            nationellt, görs i transportsektorn.
          </note>
          <note>
            Sverige är ett land med mycket transporter, men vi har också
            en samhällsinfrastruktur som kan bygga på betydligt hållbarare
            regler.
          </note>
          <note>
            Ett sätt är att minska behovet av onödiga vägtransporter som
            per definition kommer att leda till mer energianvändning och därmed
            risk för stora klimatutsläpp. Det ingår i det paket för stärkning
            av tåg- och kollektivtrafik som regeringen lade fram i sin budgetproposition,
            men som i sin helhet tyvärr möttes av kalla handen från allianspartierna.
          </note>
          <note>
            Det handlar om nästan 2 miljarder kronor i satsningar på klimatinvesteringar
            i de lokala initiativ som drivs för till exempel en laddinfrastruktur
            för elbilar i Sverige. Det är 500 miljoner till stöd för kollektivtrafik
            i stadsmiljöavtal, enligt den utredning om fossilfri fordonsflotta
            som alliansregeringen tog fram men som man nu tydligen vill ta
            sin hand ifrån.
          </note>
          <note>
            Det är över 1,2 miljarder i stöd redan 2015, som regeringen såg
            som helt nödvändigt för att rusta upp järnvägar och järnvägssträckor.
            I dag i Sverige vänder de tunga transporterna av gods järnvägen
            ryggen för att man tycker att det är en osäker marknad. Godstågen
            går för långsamt, logistiken fungerar inte, man prioriterar inte
            godstrafiken, man får inte fram eldrift på rangerbangårdarna och
            så vidare.
          </note>
          <note>
            Här har vi ett enormt uppdrag att förbättra för både tunga transporter
            och persontransporter så att de blir så miljö- och energieffektiva
            de bara kan. Tyvärr är hela paketet med spår ‑ , tåg- och kollektivtrafikåtgärder
            lagt i malpåse fram till valet för att väljarna ska få ta ställning
            till om de tycker att det är tågtrafik vi ska satsa på i Sverige.
            Jag tror att tågtrafiken är den viktigaste långsiktiga vägen för
            att få ned utsläppen från och energianvändningen inom transportsektorn
            på sikt .
          </note>
          <note>
            Den vägsektor vi har är en viktig del av transportnätet som vi
            kommer att behöva jobba oerhört aktivt med. Jag är glad att mitt
            parti och Socialdemokraterna har samverkat tydligt om de reformer
            vi har gjort de senaste åren för att minska utsläppen från lätta
            fordon, göra dem mindre bränsleslukande och underlätta för förnybara
            bränslen för att få in fler så kallade miljöbilar i systemet.
          </note>
          <note>
            Där har steg tagits under de senaste åren, och de tog vi gemensamt.
            Men vi ser självklart att det var steg som också alliansregeringen
            var beredd att ta. Vi behöver driva detta vidare. Jag är glad
            att vi nu efter många år har landat i en samsyn om att vi behöver
            ett bonus – malus -system .
          </note>
          <note>
            Regeringen har varit väldigt tydlig med att bonus– malus - systemet
            ska vara på plats senast i januari 2017, men vi har förhoppningar
            om att det ska kunna gå snabbare. Nu blir det tyvärr fördröjningar
            i systemet på grund av riksdagens hantering av budgetpropositionen.
            Vi hoppas dock att utredningen kommer på plats så snabbt som möjligt.
            Vi anser att supermiljöbilspremie n ska användas fram till dess.
          </note>
          <note>
            Herr talman! Regeringen är helt engagerad i att minska utsläppen
            från transportsektorn.
          </note>
          <note type="speaker">
            Anf. 6 STEN BERGHEDEN (M):
          </note>
          <note>
            Herr talman! Jag tackar ministern för försöket till svar på mina
            frågor. Jag noterar att jag inte fick svar på någon av dem. Jag
            utgår från att ministern tar tillfället att i nästa inlägg svara
            på några av de frågor jag ställde.
          </note>
          <note>
            Jag noterar också att ministern pratade mycket om kollektivtrafik
            och järnväg. Jag tycker att det är jätteviktigt, men just den
            här interpellationsdebatten handlar mer om den tunga trafiken
            och våra längre och tyngre lastbilar. Jag önskar att vi kan få
            lite svar om den biten.
          </note>
          <note>
            Herr talman! Jag var i går på ett seminarium i Göteborg där man
            diskuterade längre och tyngre lastbilar. Man har gjort försök
            både med tyngre och längre och med containrar, virke och annat,
            och man har kommit fram till att det är oerhört positivt. Bränsleförbrukningen
            har minskat med 20 procent, vilket är ofantligt viktigt både för
            att öka effektiviteten och för att stärka svensk konkurrenskraft.
          </note>
          <note>
            Man har samtidigt minskat lastbilsbehovet med 35 procent tack
            vare att varje lastbil får med sig mer last vid varje resa, vilket
            är bra för både trängsel och annat på vägarna. Man har kommit
            fram till att transportkostnaderna för företagen har minskat med
            20 procent. M ed de långa avstånd vi har att hantera här i Sverige
            stärker detta svensk konkurrenskraft. Man har också konstaterat
            att det inte blir något ökat vägslitage eller några omkörningsproblem.
          </note>
          <note>
            Herr talman! Jag vet sedan tidigare att Miljöpartiet har drivit
            frågan om att ta bort våra undantag i EU. I dag får vi köra 25-25.
            Förslaget från miljöpartisterna har tidigare varit att sänka detta
            till EU-standarden 40 ton och 18,75 meter.
          </note>
          <note>
            Jag skulle gärna vilja ha ett svar av ministern, herr talman.
            Hur ser ministern på hur vi ska fortsätta att slåss för våra längre
            och tyngre lastbilar här i Sverige, som stärker och ökar vår konkurrenskraft?
            Anser ministern att svensk åkerinäring är för lågt beskattad i
            dag? Måste man lägga på en ny avgift och en ny skatt på denna
            näring som redan är den mest och hårdast beskattade åkerinäringen
            i hela Europa? Är den trots detta för lågt beskattad i Sverige?
          </note>
          <note>
            Herr talman! Jag skulle vilja ha några fler kommentarer från
            ministern när det gäller satsningarna och att kunna gå vidare.
            Tänker man fortsätta att stödja ETT-projektet och den utvecklingen?
            När har vi i så fall ett beslut om att vi kan höja från 60 till
            64 ton? Trafikverket och Transportstyrelsen har i sin utredning
            tagit fram att det är möjligt för regeringen att omedelbart fatta
            beslut om att höja till 64 ton.
          </note>
          <note>
            I nästa steg kan man, precis som Finland, höja till 74 ton. Finland
            har 76 ton, men vi har en möjlighet att höja till 74 ton. Jag
            skulle gärna vilja veta om ministern har med i planerna att beslut
            om den delen ska fattas i rimlig tid.
          </note>
          <note>
            Herr talman! Jag önskar att vi kan försöka återgå till lastbilsdiskus
            ­ sionen. Hur ser vi på de längre och tyngre lastbilarna? Tänker
            vi fortsätta att utveckla dem? Tänker vi gå vidare med projektet
            att försöka utveckla elmotorvägar? Det skulle sänka utsläppen
            oerhört mycket om vi lyckas lansera det. Det skulle också stärka
            vår konkurrenskraft och skapa jobb här i Sverige.
          </note>
          <note type="speaker">
            Anf. 7 JOHAN HULTBERG (M):
          </note>
          <note>
            Herr talman! Man kan konstatera att det finns viktiga principiella
            skillnader mellan Moderaterna och Miljöpartiet i synen på transporter
            och på klimatpolitiken.
          </note>
          <note>
            För mig som moderat är det oerhört viktigt att vi för en politik
            i Sverige som innebär att vi de facto sänker våra utsläpp och
            inte bara flyttar dem till andra länder. S om moderat kommer jag
            alltid att bekämpa utsläppen, aldrig bilen i sig. Men här finns
            principiella skillnader.
          </note>
          <note>
            Jag har tidigare haft flera debatter med bland andra Stina Bergström
            om det som ledamoten Bergheden tog upp: längre och tyngre transporter
            för att därigenom möjliggöra för den tunga sidan att minska sina
            utsläpp.
          </note>
          <note>
            Den tunga sidans utsläpp har som sagt ökat ganska kraftigt de
            senaste åren. Vad är Miljöpartiets svar till transportsektorn?
            Den vill minska sina utsläpp och ta sin del av klimatansvaret.
            Man förvägrar denna bransch möjligheten att göra utsläppsminskningar
            genom att ta till vara nya fordon och möjligheten att använda
            längre och tyngre transporter.
          </note>
          <note>
            Bergström argumenterar att lastbilstransporternas konkurrenskraft
            stärks, men man måste faktiskt lyfta blicken och se på Sverige
            utanför Stockholms länstrafiks tunnelbanekarta. Vi har inte järnväg
            till varje hygge. Vi har inte järnväg till varje sågverk. Vi måste
            se att de olika transportslagen kan fungera tillsammans. Det är
            därför viktigt att möjliggöra för de tunga transporterna att sänka
            sina utsläpp och för det svenska näringslivet att stärka sin konkurrenskraft.
            Bara så kan vi på allvar ta klimatansvar .
          </note>
          <note>
            När det gäller järnvägen, herr talman, vill jag påpeka att vi
            nu har en historisk infrastrukturplan. Det är ungefär 20 procent
            större anslag till infrastrukturen den kommande planperioden.
            Den är finansierad fullt ut.
          </note>
          <note>
            När vi kom i regeringsställning 2006 ärvde vi ett luftslott där
            60 miljarder saknades . Den dåvarande S-regeringen, som stöddes
            av Miljöpartiet, bedrev en första-spadtags-politik där man inte
            hade pengar till de satsningar man hade lovat att göra.
          </note>
          <note>
            Klimat- och miljöminister Romson lyfter i sitt inlägg fram att
            man ville göra satsningar på något klokt – någon form av nyvunnet
            eller återinrättat Klimp-stöd till kommuner och landsting. Men
            om man tittar på de utvärderingar som gjorts av det systemet ser
            man att det var djupt ineffektivt – 11 procent av anslagen gick
            åt till administrativa åtgärder.
          </note>
          <note>
            Konjunkturinstitutet konstaterar att 40 procent av bidragen,
            över 400 miljoner, kunde fördelas mer kostnadseffektivt. Den nya
            regeringens svar är märkligt nog att man vill återinrätta ett
            sådant system. Det förstår inte jag.
          </note>
          <note>
            Men jag är glad att Alliansens budgetmotion har vunnit kammarens
            gillande, eftersom den de facto ger mer pengar till supermiljöbilspremien,
            vilket säkerställer att vi inte tappar tempo i omställningen.
            Motionen innebär ju att det blir stöd för 10 000 nya laddstolpar
            och att HVO, alltså syntetisk diesel, får bra skatteregler och
            möjlighet att öka i användning.
          </note>
          <note>
            Något som också är viktigt att ha med sig är: Vi ser nu en utveckling
            av nya bränslen, så kallad drop in- fuel , som kan tankas i våra
            redan befintliga diesel- och bensinbilar. Vi får inte bara stirra
            oss blinda på om bilarna kan gå på biogas eller etanol, utan vi
            måste möjliggöra att minska utsläppen från den fordonsflotta som
            vi har i dag.
          </note>
          <note>
            Jag välkomnar ministerns besked om att man skyndsamt vill införa
            bonus– malus -system, men jag upprepar: När kommer utredningen?
            När ser vi direktiven?
          </note>
          <note type="speaker">
            Anf. 8 STINA BERGSTRÖM (MP):
          </note>
          <note>
            Herr talman! Det är viktigt att flytta över transporter från
            väg till järnväg, sa vår minister. Jag kan inte annat än hålla
            med om det.
          </note>
          <note>
            Fiskarhedens sågverk i M alung försöker göra det. Man försöker
            köra sina 3 000–4 000 lastbilar per år på järnväg i stället. Nu
            funderar man på att ge upp det försöket, eftersom det har visat
            sig bli mycket dyrare.
          </note>
          <note>
            Det är ett reellt problem i dag inte bara att järnvägen fungerar
            dåligt, med logistiken och att man har satsat för lite på underhåll,
            utan också att det faktiskt blir dyrare för många företag att
            transportera på järnväg. Det beror bland annat på att kostnaderna
            för att köra på väg har blivit mindre. Det är en sak som man måste
            jobba med för att få ned utsläppen från transporterna.
          </note>
          <note>
            Jag tror också att det är viktigt att titta på att det finns
            olika förutsättningar mellan land och stad just när det gäller
            privatbilar. Vi som bor på landsbygden har svårare att klara oss
            utan bil, medan det finns stora förutsättningar för dem som bor
            i städerna.
          </note>
          <note>
            Därför tänkte jag att just stadsmiljöprogrammet med 500 miljoner
            varje år som klimat- och miljöministern pratade om men som nu
            läggs i malpåse betyder mycket för de kommuner som har väntat
            på det bidraget, som har mycket idéer om hur man ska kunna minska
            utsläppen från trafiken just i städerna.
          </note>
          <note>
            Jag skulle vilja höra om ministern vet mer konkret vilka projekt
            ute i landet som kommunpolitikerna nu tvingas lägga i malpåse
            i stället för att sätta igång.
          </note>
          <note type="speaker">
            Anf. 9 Klimat- och miljöminister ÅSA ROMSON (MP):
          </note>
          <note>
            Herr talman! Jag ska börja med att försöka svara på en a v interpellanternas
            frågor om långa, tunga lastbilar.
          </note>
          <note>
            Regeringen verkar på EU-nivå för att göra det möjligt för längre
            och tyngre lastbilar att köra över gränserna mellan två eller
            flera medlemsstater som har likvärdiga regler för vikt och mått
            för tunga fordon, så det görs ett arbete i den delen. Alla preciserade
            frågor får interpellanten ställa till infra ­ strukturministern
            och då också kanske ställa sina frågor i interpellationen på ett
            sådant sätt att det blir infrastrukturministern som får återkomma
            be ­ träffande vikter, laster och sådant.
          </note>
          <note>
            I huvudsak handlar debatten om klimatutsläppen från transportsektorn.
            Man kan göra olika prioriteringar och se olika tyngdpunkter. Vad
            alliansregeringen gjorde, tillsammans med de EU-regler som har
            kommit under de senaste åren, för att underlätta för minskad bränsleförbrukning
            till exempel i lätta fordon, har varit ett steg. Men den större
            bilden är att man lät den svenska tåg- och kollektivtrafiken gå
            sönder utan att fylla på med tillräckligt mycket underhållsmedel
            och inte heller kom fram tillräckligt snabbt med planer på att
            modernisera och bygga ut tågtrafiken.
          </note>
          <note>
            Det är precis som ledamoten Bergström säger: Många företag är
            mycket beroende av att deras godstransporter kan fungera på järnväg.
            Om man missköter det, vilket alliansregeringen gjorde, får man
            ett system där lastbilstransporterna ökar.
          </note>
          <note>
            Jag skulle vilja säga: Även de i Sverige som inte skulle bry
            sig så mycket om klimatutsläppen har ett problem med den ökade
            långtradartrafiken på våra stora vägar. Det är nämligen oerhört
            farligt trafiksäkerhetsmässigt att vi får så mycket större andel
            tunga transporter på vägnätet. Det sliter dessutom mycket hårt
            på vägnätet. Det är enorma kostnader i infrastruktursammanhang
            att underhålla vägnätet när vi får allt tyngre och allt fler långtradare.
          </note>
          <note>
            Herr talman! Det är mycket viktigt att se dessa storheter. När
            vi höjer banavgifterna, som alliansregeringen gjorde den senaste
            tiden – och inte säkerställer att de svenska åkarna får konkurrensmässiga
            villkor med den långtradartrafik som nu väller in med utländska
            åkare – får man en situa ­ tion med mer utsläpp och mer vägslitage
            från tung trafik, med den osäkra situationen, och en svårare väg
            för godstransporterna på järnväg, en svå ­ rare väg för alla dem
            som vill välja ett miljövänligt transportsätt genom tåg eller
            kollektivtrafik.
          </note>
          <note>
            De investeringar som samarbetsregeringen föreslog och det rödgröna
            budgetalternativet i kammaren innebar handlar om 2 miljarder i
            extra satsningar på tågunderhåll, på järnvägstrafik, på kollektivtrafik
            i städerna, i enlighet med den utredningen alliansregeringen själv
            tog fram men som man nu inte vill kännas vid, och på laddinfrastruktur
            i de samarbeten som görs i regionerna och kommunerna men som man
            nu vill vända ryggen åt. Man säger att man har 115 miljoner extra
            i supermiljöbilspremie, därför att man själv såg att den supermiljöbilspremie
            som fanns förra året var underfinansierad och slutade i samband
            med valrörelsen.
          </note>
          <note>
            Jag tycker, herr talman, att vi måste tala om storheterna: 2
            miljarder i satsningar på tågtrafiken och i klimatvänliga transporter
            kan inte vägas upp av 115 miljoner i extra supermiljöbilspremie.
            Vi är överens om att underlätta så att de lätta transporterna
            kan gå över till bättre miljöbilar. Bonus– malus -system behövs,
            men helst före januari 2017, som var Alliansens förslag.
          </note>
          <note type="speaker">
            Anf. 10 STEN BERGHEDEN (M):
          </note>
          <note>
            Herr talman! Tack, ministern för åtminstone ett svar, att vi
            ska jobba vidare med de längre och tyngre lastbilarna i EU. Jag
            vet det själv, med tanke på att jag sitter i trafikutskottet och
            vi var med och påtalade att vi står fast vid vår ståndpunkt att
            jobba vidare med den frågan. Jag tycker att det är bra att ministern
            också backar upp det.
          </note>
          <note>
            Herr talman! Jag saknar fortfarande lite grann svar beträffande
            delen att vi jobbar hårt här i Sverige för att få miljövänliga
            lastbilar. Vi utvecklar nya transportsystem, till exempel ETT-projektet
            med längre och tyngre lastbilar. Vi tittar på elektrifiering av
            vägar och annat för att komma vidare och verkligen ta de stora
            greppen framåt.
          </note>
          <note>
            Jag har inte heller fått något svar på vad man gör för att stoppa
            de miljöovänliga lastbilar som kommer in i landet med fel diesel
            och kör omkring här och smutsar ned mer än alla andra lastbilar,
            allt emellanåt med helt olagliga bränslen. Tänker ministern och
            regeringen ta något aktivt grepp i den frågan?
          </note>
          <note>
            Herr talman! Vi har Europas miljövänligaste fordonsflotta. Då
            är det viktigt att den fordonsflottan kan köra transporterna med
            konkurrenskraftiga villkor.
          </note>
          <note>
            Herr talman! När kommer beslutet om 64 ton? Regeringen bereder
            frågan, hör vi från alla ministrar. Men vi skulle gärna vilja
            ha ett svar – framför allt åkerinäringen och lastbilstillverkarna
            i Sverige. Och när kommer beslutet om 74 ton?
          </note>
          <note>
            Tänker ni fortsätta stötta ETT-projektet? Tänker man gå vidare
            med elektrifiering av motorvägar? Tänker ni, som ministern ändå
            antyder i sitt svar, fortsätta att slåss för längre och tyngre
            lastbilar i Sverige, vilket är bra både för miljön och för konkurrenskraften
            i Sverige?
          </note>
          <note type="speaker">
            Anf. 11 JOHAN HULTBERG (M):
          </note>
          <note>
            Herr talman! Debatten går vidare om hur vi kan ställa om våra
            transporter. Vi har en mycket tydlig konflikt i synen på transporter.
            Vi från Alliansens sida vill bekämpa utsläppen. Miljöpartiet vill
            uppenbarligen bekämpa lastbilen i sig. Det är allvarligt.
          </note>
          <note>
            Det syns nu också i det förslag som regeringen har lämnat i form
            av en kilometerskatt, som är en skatt på slitage av vägen. Men
            det är ingen skatt på slitage av klimatet. Det ger inget incitament
            för en åkare att investera i Scanias senaste lastbil – skatten
            är densamma oavsett om man kör en ny lastbil med låga utsläpp
            eller en gammal Scania 79. Det är allvarligt.
          </note>
          <note>
            Men när det gäller supermiljöbilspremien är jag väldigt glad
            att vi nu faktiskt får ytterligare 115 miljoner per år till den
            premien. Vi har nämligen sett att supermiljöbilspremien verkligen
            har fått fart på försäljningen av de mest miljövänliga bilarna.
          </note>
          <note>
            Men det agerande som den nya regeringen har haft sedan den tillträdde
            har skapat en enorm osäkerhet i branschen. Vd:n på Bil Sweden
            sade att ett stort antal bilar med supermiljöbilspremier har ställts
            på långtidsparkering. Jag är mycket glad över det besked som kammaren
            gav i veckan. Det gör att bilarna kan rulla ut från långtidsparkeringen,
            ut i trafiken och därmed bidra till att sänka transportsektorns
            utsläpp. Vi behöver få in fler nya bilar med låga utsläpp.
          </note>
          <note>
            Skogens gröna guld ska vi ta vara på. En risk med kilometerskatten
            är även att mindre grot , alltså restprodukter, i skogen kommer
            att tas till vara när det helt enkelt inte blir lönsamt att göra
            detta uttag i skogen.
          </note>
          <note>
            Då vill jag fråga ministern: Är det verkligen så klokt att införa
            en skatt som gör att tillgången på biomassa minskar?
          </note>
          <note type="speaker">
            Anf. 12 Klimat- och miljöminister ÅSA ROMSON (MP):
          </note>
          <note>
            Herr talman! Jag tackar interpellanterna för en spännande diskussion
            om hur vi kan minska klimatutsläppen från transportsektorn. Det
            är bra att vi samfällt är engagerade i denna del, även om vi gör
            lite olika analyser av grundproblemet. Vi från regeringens sida
            ser till hela transportsektorn, alltså att transportslag interagerar
            och att förutsättningarna för att köra gods på järnväg naturligtvis
            inte får försämras utan måste förbättras för att också möjliggöra
            för företagens godstransporter att bli bättre klimatmässigt. Det
            ser vi som en mycket viktig uppgift att fokusera på för att kunna
            minska klimatutsläppen på lång sikt men också för att möjliggöra
            ett effektivare näringsliv med konkurrensmässiga möjligheter att
            exportera sina varor.
          </note>
          <note>
            Herr talman! Vi ser också ett behov av att de tunga transporterna
            på vägnätet får konkurrensmässiga villkor. Där ser vi ett problem
            i dag. Utländska åkare har i stora delar en konkurrensfördel.
            Utformningen av den vägslitageskatt som är aviserad är till för
            att ge tydligare spelregler till både svenska och utländska åkare,
            alltså att jämna ut arbetsförhållandena mellan utländska och svenska
            åkare så att de svenska åkeriföretagen känner att de har en möjlighet.
            Vid utformningen av en sådan skatt bör man självklart titta på
            om man kan ta in andra miljökostnader än kostnaderna för själva
            vägslitaget. Jag tror att det är en förhastad slutsats att en
            sådan vägslitageavgift inte skulle kunna ha en miljöstyrande effekt
            också när det gäller differentiering mellan fordonen.
          </note>
          <note>
            Jag håller med interpellanterna om att det finns en spännande
            utveck ­ ling som ska stödjas från innovations- och forskningssidan
            men inte minst när det gäller hur vi kan få ut detta på marknaden
            när det gäller även de tunga transporternas steg till elektrifiering
            och till förnybara bränslen. Där gör regeringen också ett stort
            arbete med den misslyckade kvotplikten som alliansregeringen lämnade
            efter sig.
          </note>
          <note>
            Överläggningen var härmed avslutad.
          </note>
          <note>
            § 5 Svar på interpellation 2014/15:157 om nedläggning av Miljömålsberedningen
          </note>
          <note type="speaker">
            Anf. 13 Klimat- och miljöminister ÅSA ROMSON (MP):
          </note>
          <note>
            Herr talman! Vi går vidare från att ha diskuterat transportsektorn
            till att diskutera hela miljömålssystemet. Jag är mycket glad
            över denna interpellation, eftersom jag hoppas att vi kan reda
            ut en del missförstånd som har funnits och finns mellan partierna.
            I grunden står partierna i kammaren bakom ett starkt och utvecklat
            miljömålssystem för att vi ska kunna hålla ihop miljöpolitiken
            på ett bra sätt i Sverige.
          </note>
          <note>
            Johan Hultberg har frågat mig om jag avser att avsluta Miljömålsberedningens
            långsiktiga, breda arbete med miljökvalitetsmålen samt hur det
            miljömålsråd som aviseras i regeringsförklaringen ska utformas,
            så att samma parlamentariska samsyn kan uppnås som med nuvarande
            miljömålsberedning.
          </note>
          <note>
            Precis som Johan Hultberg konstaterar är Miljömålsberedningens
            syfte att lämna förslag till regeringen om hur Sveriges miljökvalitetsmål
            och generationsmål ska kunna nås genom att föreslå övergripande
            strategier med etappmål, styrmedel och åtgärder. Detta ska enligt
            proposition 2009/10:155 göras inom av regeringen prioriterade
            områden och i enlighet med regeringens direktiv till beredningen.
          </note>
          <note>
            Jag kan försäkra Johan Hultberg att jag inte har några som helst
            planer på att avsluta Miljömålsberedningens långsiktiga uppdrag
            att ge regeringen förslag till strategier för att nå miljökvalitetsmålen
            och generationsmålet. Tvärtom, jag bereder för närvarande ytterligare
            tilläggsdirektiv till Miljömålsberedningen med fler och tyngre
            uppgifter inklusive uppgiften att titta på ett långsiktigt klimatmål
            till 2050 med vidhängande uppföljningssystem. Detta bygger vidare
            på just det arbete som gjorts und er den tidigare regeringen om
            en färdplan till 2050.
          </note>
          <note>
            När det gäller inrättandet av ett miljömålsråd stämmer det att
            vi planerar för ett nytt miljömålsråd i enlighet med regeringsförklaringen
            och budgeten.
          </note>
          <note>
            Även om det finns positiva utvecklingstendenser när det gäller
            miljömålen, både vad gäller miljötillståndet och vad gäller miljöarbetet,
            är dessa inte tillräckligt starka för att alla miljökvalitetsmål
            ska kunna nås. För att uppnå miljömålen krävs ett arbete som bedrivs
            kontinuerligt, på bred front och under lång tid. Det förhållandet
            att Sverige inte bedöms klara hela 14 av de 16 miljömålen med
            nuvarande åtgärder visar mycket tydligt att det behövs åtgärder
            och ett intensifierat genomförande även på de områden som för
            tillfället inte prioriteras högst av regeringen. Jag ser därför
            ett behov av att stärka genomförandearbetet på alla nivåer i samhället.
            Det nya miljömålsrådet är ett led i att stärka genomförandearbetet
            för att nå miljömålen.
          </note>
          <note>
            Det nya miljömålsrådet är tänkt att få en delvis annorlunda utformning
            och roll än det tidigare, och någon risk för överlappning med
            Miljömålsberedningens uppdrag ser jag inte. Vi bereder för närvarande
            ett förslag inom Regeringskansliet på organisation och uppdrag
            för ett nytt miljömålsråd. I den beredningen har vi tagit hänsyn
            till tidigare utvärderingar. Ett miljömålsråd består helt enkelt
            av en samling generaldirektörer från flera centrala statliga myndigheter,
            medan Miljömålsberedningen består av en politisk beredning från
            riksdagens partier.
          </note>
          <note>
            Jag vill sammanfattningsvis försäkra Johan Hultberg om att regeringen
            värdesätter Miljömålsberedningens arbete och att det inte finns
            några som helst planer på en nedläggning av beredningen. Tvärtom
            ser regeringen att Miljömålsberedningen och det breda politiska
            samtalet i denna kommer att få en allt viktigare roll i att utveckla
            förslag till den samhällsomställning som krävs för att vi ska
            nå såväl klimatmål som övriga miljömål.
          </note>
          <note type="speaker">
            Anf. 14 JOHAN HULTBERG (M):
          </note>
          <note>
            Herr talman! Jag vill naturligtvis börja med att tacka ministern
            för svaret. Jag välkomnar självfallet beskedet att regeringen
            inte har för avsikt att avveckla Miljömålsberedningen. Det var
            verkligen ett välkommet besked. Men det är också ett besked som
            väcker många frågor, frågor som ministern inte helt och hållet
            besvarade . Jag ska återkomma till dessa frågor.
          </note>
          <note>
            Men först skulle jag vilja ta tillfället i akt att säga några
            ord om miljömålssystemet i stort, som denna diskussion i grunden
            handlar om. Miljömålssystemet utgör själva kärnan i det svenska
            miljöarbetet och syftar till att ge miljöarbetet en tydlig struktur.
          </note>
          <note>
            När Alliansen kom i regeringsställning 2006 såg vi flera brister
            med det dåvarande miljömålssystemet. Vi valde därför att ta itu
            med dem och utveckla systemet. Ett problem med det tidigare systemet
            var att bedömningsgrunden för vissa av målen var otydligt definierad.
            Ett annat var att det gamla miljömålsrådet hade en dubbel roll.
            Man hade i uppgift både att föreslå nya åtgärder och att genomföra
            uppföljningar. Dessutom, vilket vi tyckte var rådets kanske största
            problem, saknades en politisk förankring.
          </note>
          <note>
            Nu har vi en tydlig målstruktur där generationsmålet inom miljömålssystemet
            anger en mycket tydlig inriktning för den samhällsomställning
            som behöver ske, där de 16 miljökvalitetsmål som ministern refererade
            till i sitt svar anger det tillstånd i miljön som arbetet ska
            leda till och där etappmål anger steg på vägen mot målens uppfyllande.
          </note>
          <note>
            Vi har nu också en tydlig struktur för uppföljning och framtagande
            av nya strategier, åtgärder och styrmedel för att nå uppsatta
            mål.
          </note>
          <note>
            Herr talman! Regeringen har aviserat att man vid sidan om Miljömålsberedningen
            ska inrätta ett miljömålsråd. Men några besked ger inte ministern
            om vilket uppdrag det nya rådet ska ges och hur rådet ska fungera
            i relation till Miljömålsberedningen. Därför måste jag upprepa
            min fråga till klimat- och miljöminister Romson. Hur kommer det
            nya uppdraget till detta miljömålsråd att se ut?
          </note>
          <note>
            Ministern säger i sitt svar att Miljömålsrådet är tänkt att få
            en delvis annorlunda utformning och roll. Det är i så fall bra,
            men hur ska den nya utformningen se ut? På vilket sätt ska rådet
            få en ny roll? Kommer rådet bara att ha i uppgift att genomföra
            uppföljningar, eller kommer rådet bara att ha i uppgift att komma
            med förslag till nya åtgärder? På de här frågorna hoppas jag att
            ministern kan ge ett svar.
          </note>
          <note>
            Återigen: Hur ska den politiska förankringen göras? Jag är bekymrad
            över att vi ska få två parallella system och att det förslag regeringen
            har lämnat om att inrätta ett miljömålsråd, vid sidan av Miljömålsberedningen,
            ska innebära att vi får en otydligare rollfördelning. Jag är bekymrad
            över att vi helt enkelt krånglar till systemet och att miljömålsarbetet
            därigenom tappar tempo.
          </note>
          <note>
            Jag hoppas därför att ministern i sitt andra inlägg kan ge svar
            på frågan vilket uppdrag det nya Miljömålsrådet ska ges.
          </note>
          <note type="speaker">
            Anf. 15 Klimat- och miljöminister ÅSA ROMSON (MP):
          </note>
          <note>
            Herr talman! Jag tackar Johan Hultberg för tillfället att förtydliga
            och reda ut de missförstånd som uppenbarligen finns i riksdagen
            kring det viktiga miljömålsarbetet. Precis som Johan Hultberg
            pekar på är miljömålssystemet det världsunika arbetssätt Sverige
            har för att stärka hela miljöpolitiken. Det är ett arbete som
            kontinuerligt måste utvecklas, i takt med politiken, för att skapa
            den styrka för miljöpolitiken som behövs.
          </note>
          <note>
            Det här är ett miljömålssystem som stammar från tiden med tidigare
            socialdemokratiska regeringar, och det är sant att alliansregeringen
            gjorde en del förändringar när den tillträdde. Bland annat tillsatte
            man en politisk beredning i form av Miljömålsberedningen, och
            detta har vi varit positiva till. Vi vill ha kvar det, och vi
            vill fortsätta utveckla det.
          </note>
          <note>
            Man gjorde dock även en förändring jag tror var negativ, vilket
            vi nu ser inte bara i de fördjupade utvärderingsrapporterna utan
            också i Statskontorets utvärdering av arbetet. Vi har ett starkt
            genomförandeunderskott i miljöpolitiken. Det hänger delvis ihop
            med att alliansregeringen tog bort möjligheterna för generaldirektörerna
            och ledningarna för de viktigaste myndigheterna på området att
            analysera både samverkansuppdragen och de åtgärder varje myndighet
            har att genomföra på sitt område, för att se hur det hjälper systemet.
          </note>
          <note>
            Det är alltså två helt olika funktioner, herr talman. Det är
            en parlamentarisk diskussion i Miljömålsberedningen, där politiker
            från riksdagens partier diskuterar och avdömer hur miljöpolitiken
            och miljömålen kan ytterligare förtydligas samt om man behöver
            ta nya steg, och det är det pågående och löpande arbete med att
            genomföra åtgärder på statens myndigheter som underlättar för
            att ta miljömålen och det svenska miljöarbetet ett steg framåt.
          </note>
          <note>
            Det är just i den senare delen, alltså i genomförandet av redan
            beslutade miljömål och även i åtgärder som ska genomföras av myndigheterna,
            som genomförandeunderskottet i dag ligger. Det saknas därför en
            nivå med kontakt, ökad dialog, ökad gemensam analys och ökat stöd
            – vilket Miljömålsrådet var och bör bli, för att arbetet ska fungera
            bättre.
          </note>
          <note>
            Däremot ska man inte ta tillbaka Miljömålsrådet i dess gamla
            form. Precis som Johan pekar på hade rådet för många uppgifter.
            Det ska inte ha uppgiften att följa upp miljömålssystemet, utan
            detta ligger kvar på Naturvårdsverket i de planer regeringen har.
            Miljömålsrådet ska dock ha en pådrivande funktion i genomförandearbetet
            på myndighetsnivå genom att det ska kunna komma med förslag på
            nya åtgärder. I den delen har nämligen miljömålssystemet blivit
            kortslutet efter de ändringar alliansregeringen genomförde.
          </note>
          <note>
            Kort kan jag dock säga att jag helt stöder interpellantens intentioner
            att miljömålssystemet ska vara vårt centrala miljömålsarbetessystem.
            Det ska finnas en tydlig funktion för politiskt samtal och beredning,
            och Miljömålsberedningen är därför viktig. Jag skulle önska –
            och jag vädjar om – att kammarens partier inte omöjliggör för
            regeringen att slå samman en parlamentarisk diskussion om de långsiktiga
            klimatmålen med Miljömålsberedningens viktiga diskussioner. Jag
            skulle tro att vi då får parallella strukturer.
          </note>
          <note>
            Vill vi undvika det, herr talman, ska vi möjliggöra för regeringen
            att slå samman en parlamentarisk diskussion byggd på färdplan
            2050 med Miljömålsberedningens diskussioner om miljömålen och
            generationsmålet för klimatarbetet. Det skulle gagna klimat- och
            miljöarbetet i Sverige.
          </note>
          <note type="speaker">
            Anf. 16 JOHAN HULTBERG (M):
          </note>
          <note>
            Herr talman! Jag tackar ministern för att hon faktiskt hjälper
            till att räta ut ett och annat av de frågetecken jag har haft
            när det gäller regeringens tankar om förändringen av miljömålssystemet
            och de olika organ som arbetar inom det.
          </note>
          <note>
            Jag tycker dock att det ministern säger blir lite motsägelsefullt.
            Å ena sidan säger hon att det nya Miljömålsrådet är ett led i
            att stärka genomförandearbetet. Gott så, men å andra sidan säger
            ministern att rådet ska få i uppgift att föreslå nya åtgärder.
            I min värld hade det varit mer naturligt om Miljömålsberedningen
            – som i dag har uppdraget att föreslå strategier, åtgärder och
            nya etappmål – fortsätter med sitt uppdrag och att det nya Miljömålsrådet
            i så fall får en samordnande uppgift när det gäller myndigheternas
            olika arbete. Det är nämligen många myndigheter som arbetar inom
            systemet, och det finns anledning att försöka stärka samordningen.
          </note>
          <note>
            Nu förstår jag dock att Miljömålsrådet ska både försöka komma
            till rätta med ett genomförandeunderskott och samtidigt föreslå
            ytterligare åtgärder. Det tycker jag blir lite märkligt, herr
            talman. Om regeringen ser brister med det nuvarande systemet och
            inte tycker att Miljömålsberedningen svarar upp mot de förväntningar
            regeringen har tycker jag att det kanske vore en mer naturlig
            ordning att ge tydligare direktiv och fler uppdrag.
          </note>
          <note>
            Det är nämligen trots allt så att Miljömålsberedningen jobbar
            på regeringens uppdrag. Just nu har beredningen precis påbörjat
            ett arbete med att ta fram en samlad strategi för luftvårdsarbetet.
            När vi har sammanträde i nästa vecka är det klart att vi ställer
            oss frågande till hur vårt arbete ska fungera i relation till
            det nya Miljömålsrådet. Ska vi ta fram åtgärder samtidigt som
            Miljömålsrådet gör det? Ska vi då sedan bereda de åtgärder rådet
            har föreslagit?
          </note>
          <note>
            Återigen: Den stora fördelen med den nuvarande Miljömålsberedningen
            tycker jag är att vi där har en politisk process. Vi har en process
            som involverar riksdagens partier och förhoppningsvis skapar förutsättningar
            för mer långsiktighet i miljöpolitiken – en större kontinuitet
            i miljömålsarbetet och miljöpolitiken. Vi kan inte enas om precis
            allt men i alla fall om en del, vilket gör att miljöpolitiken
            kan tuffa på även i tider som dessa när vi uppenbarligen inte
            har någon stabil regering.
          </note>
          <note>
            Jag ber alltså ministern försöka förtydliga just hur Miljömålsrådet
            ska få en tydlig roll som inte blir överlappande med Miljömålsberedningen.
            Ministern sa nämligen att rådet skulle få samma uppgift som Miljömålsberedningen
            har i dag – att föreslå nya åtgärder som ska ta oss närmare uppfyllandet
            av våra 16 nationella miljökvalitetsmål.
          </note>
          <note type="speaker">
            Anf. 17 Klimat- och miljöminister ÅSA ROMSON (MP):
          </note>
          <note>
            Herr talman! Jag tackar återigen för tillfället att klara ut
            en del missförstånd.
          </note>
          <note>
            Utifrån att man värnar om miljömålssystemet som en viktig motor
            i svensk miljöpolitiks genomförande tror jag att man ska vara
            uppmärksam på att det finns ett djupt genomförandeunderskott i
            miljöpolitiken. Annars skulle vi inte stå i det läget att rapporterna
            visar att vi med nuvarande beslut inte klarar vare sig generationsmålet
            eller 14 av de 16 miljömålen, herr talman. Jag skulle vilja säga
            att man i ett sådant läge ska välkomna strukturer som kan ge förslag
            på ytterligare åtgärder.
          </note>
          <note>
            Jag håller dock med om och tar naturligtvis till mig att vi måste
            vara väldigt tydliga med att det inte ska vara överlappande och
            med varandra konkurrerande strukturer. Det ska i stället vara
            samverkande och stödjande strukturer i miljömålsarbetet, med ett
            miljömålsråd där vi får en ökad samverkan mellan myndigheterna
            för deras uppdrag. Man ska dock inom den strukturen naturligtvis
            inte heller vara förbjuden att se att de behöver nya uppdrag.
          </note>
          <note>
            Det är inte så, herr talman, att Miljömålsberedningens huvuduppdrag
            är att komma med nya förslag på åtgärdsnivå inom hela ramen för
            hela miljömålsarbetet. Miljömålsberedningen får strategiska uppgifter
            från regeringen, för strategier där vi behöver nya etappmål och
            där man tar de tyngre frågorna.
          </note>
          <note>
            Det kan inte vara meningen att vi ska ersätta det som är ett
            myndighetsarbete och leds av generaldirektörerna med riksdagsledamöter
            och partiernas engagerade miljöpolitiker. Man har trots allt olika
            roller, kompetens och genomförandemöjligheter. Låt oss därför
            hålla strategierna, den politiska diskussionen och beredningen
            i Miljömålsberedningen. Låt den få en stark och framträdande roll
            i de politiskt viktiga samtalen om hur olika miljömål ska kunna
            uppfyllas och hur miljöpolitiken ska kunna stärkas samt hur genomförandeunderskott
            ska kunna minskas. Låt oss inte avlöva systemet genom att omöjliggöra
            en förbättrad samordning också på myndighetssidan.
          </note>
          <note>
            Regeringen tar, som jag sade, till sig av utvärderingarna om
            hur det tidigare Miljömålsrådet fungerade. Vi avser att ge en
            tydligare och mer avgränsad uppgift för att det hela ska fungera
            bättre. Naturvårdsverket kommer att fortsätta att ha en viktig
            uppgift till exempel när det gäller uppföljningsrapporter, men
            om vi ska få ett miljömålsarbete som fungerar i sin helhet måste
            både myndighetssidan, den politiska beredningen och det uppföljningsarbete
            som i dag ligger på Naturvårdsverket fungera tillsammans. Därför
            tror jag att det skulle vara en tydlig förstärkning om vi kunde
            få allt detta på plats i ett gemensamt system.
          </note>
          <note>
            När det slutligen gäller den springande punkten, klimatmålen,
            vill jag vara väldigt tydlig. Det är en mycket viktig del av miljömålssystemet.
            Vi behöver se över våra långsiktiga klimatmål för att se hur vi
            kan precisera dem mer, hur vi kan få strategier och uppföljningssystem
            som fungerar för klimatmålen.
          </note>
          <note>
            Alliansregeringen aviserade en enmansutredning i Färdplan 2050;
            det var den andra eller tredje utredningen på det området. Jag
            skulle, herr talman, vilja tillsätta en politisk beredning om
            de viktiga klimatfrågorna. Jag vill inte ha två parallella strukturer
            och skulle därför vilja lägga in det som ett huvuduppdrag till
            Miljömålsberedningen, helt enkelt ett tilläggsdirektiv till de
            befintliga uppdrag som ligger på Miljömålsberedningen.
          </note>
          <note type="speaker">
            Anf. 18 JOHAN HULTBERG (M):
          </note>
          <note>
            Herr talman! Låt mig börja där ministern slutade. Ministern och
            regeringen lämnar de uppdrag de önskar till beredningen. Jag vill
            bara höja ett varningens finger för att inte utveckla just ett
            parallellt system, eftersom regeringen aviserat att man också
            vill inrätta ett klimatpolitiskt ramverk. Då väcks naturligtvis
            frågan om det ska bli målsättningar, klimatbudget och så vidare
            inom ramen för det klimatpolitiska ramverket samtidigt som vi
            inom miljömålssystemet har klimatpolitiska målsättningar. Återigen,
            jag höjer ett varningens finger för att inte krångla till systemet
            genom att inrätta dubbla system.
          </note>
          <note>
            Det är med omsorg om det som jag tycker i grunden välfungerande
            system vi har i dag som jag väckt den här interpellationen. Jag
            är glad att ministern i vissa delar har lyckats förtydliga regeringens
            ambitioner med och tankar om det fortsatta arbetet med att försöka
            utveckla systemet. Självfallet är jag, precis som ministern, mycket
            angelägen om att vi ska få ett högre tempo i arbetet med att nå
            våra miljömål, men det är viktigt att vi inte ger ett nytt råd
            samma uppdrag som vår beredning har i dag.
          </note>
          <note>
            Den här diskussionen får vi givetvis fortsätta att föra. Jag
            kommer att följa diskussionen såtillvida att jag tar till mig
            det som ministern har gett svar på i dag och följa upp att det
            inte blir ett parallellt system, utan att det i stället tillförs
            någon form av mervärde som kan bidra till att öka tempot. I grunden,
            herr talman, kan jag tycka att det är lite olyckligt att vi i
            svensk politik lägger så mycket tid på att diskutera målsättningar,
            styrsystem och målstrukturer och lite för lite tid på att diskutera
            vilka åtgärder som faktiskt är de mest verkningsfulla och vilka
            styrmedel som är de mest kraftfulla. Det blir mycket diskussioner
            om målsättningar, och det är viktigt, absolut, men vi måste lägga
            mer tid och kraft på att diskutera hur vi ska ta oss dit.
          </note>
          <note type="speaker">
            Anf. 19 Klimat- och miljöminister ÅSA ROMSON (MP):
          </note>
          <note>
            Herr talman! Jag vill tacka Johan Hultberg för tydliggörandet
            av Moderaternas och, hoppas jag, övriga allianspartiers syn att
            vi ska motverka att få parallella system. Det är där för jag säger
            det jag säger. Jag hoppas att vi kan få en parlamentarisk, politisk,
            behandling också av de delar av miljömålen som gäller klimatmålen.
            Därför vill jag undvika att vi får parallella system, att vi får
            en sådan diskussion utanför miljömålssystemet. Jag vill få den
            inom miljömålssystemet. Det är mycket bra att vi fått konfirmerat
            att det även är allianspartiernas syn.
          </note>
          <note>
            Det är också bra att man poängterar att man inte vill ha parallella
            system inom miljömålsarbetet. De olika uppgifterna mellan ett
            miljömålsråd på myndighetsnivå och en politisk beredning måste
            vara tydliga. Det tar jag absolut till mig. Det måste tydliggöras
            och kännas klart. Vi är helt överens om att det är viktigt.
          </note>
          <note>
            När det sedan gäller vad som får miljöpolitiken att gå framåt,
            herr talman, kan man lite grann reflektera över varför Sverige
            med de höga miljöambitioner vi har, som är uttryckta i miljömålen,
            ändå inte riktigt kommer framåt. Jag tror att det ligger mycket
            i det som Johan Hultberg säger, att analysen och debatten ska
            ligga på vilka de verkningsfulla åtgärderna är, och då måste vi
            se vilka åtgärder vi kan komma fram med.
          </note>
          <note>
            I samhället i stort, och även i forskarvärlden, visar allt fler
            analyser att det finns många olika typer av åtgärder som fungerar
            på olika sätt. Att enbart räkna kostnadseffektivitet i förhållande
            till exempelvis priset på CDM är inte ett verkningsfullt sätt
            att analysera vad som skulle vara effektiva åt gärder för att
            minska utsläppen och stödja en klimatsmart och miljövänlig infrastruktur,
            stadsutveckling, omhändertagande av levande skogar och levande
            marina miljöer.
          </note>
          <note>
            För att stärka analysfunktionerna och minska genomförandeunderskottet
            är regeringen angelägen om att inrätta ett miljömålsråd, men vi
            är också angelägna om den politiska och parlamentariska debatten
            i beredningen. Jag hoppas att jag har skickat en tydlig signal
            om att vi kommer att värna det.
          </note>
          <note>
            Överläggningen var härmed avslutad.
          </note>
          <note>
            § 6 Svar på interpellation 2014/15:156 om färre djurförsök och
            3R-center
          </note>
          <note type="speaker">
            Anf. 20 Landsbygdsminister SVEN-ERIK BUCHT (S):
          </note>
          <note>
            Herr talman! Jens Holm har frågat mig när jag kommer att inrätta
            3R-centret, hur verksamheten avses att finansieras och om jag
            kommer att verka för att en handlingsplan för att minska antalet
            djur i djurförsök antas.
          </note>
          <note>
            Mycket arbete pågår, inte minst på EU-nivå, för att finna alternativ
            till djurförsök. Ett exempel är det framgångsrika samarbete som
            kommissio ­ nen inledde för nära tio år sedan med ett antal industrisektorer.
            Utöver detta har stora summor satsats för utveckling av alternativa
            metoder inom EU:s ramprogram.
          </note>
          <note>
            Utvecklingen går framåt, men fortfarande är djurförsök en förutsättning
            för till exempel utveckling av nya läkemedel. Regelverket kring
            djurförsök är dock restriktivt, och ska så vara. Exempelvis måste
            djurförsöken vara godkända av en djurförsöksetisk nämnd.
          </note>
          <note>
            Regeringen har nyligen beslutat att ge Jordbruksverket i uppdrag
            att inleda bildandet av ett kompetenscentrum för 3R-frågor. Jordbruksverket
            ska nu samla den kompetens som finns i landet och tillsammans
            med dessa aktörer finna formerna för hur det framtida arbetet
            ska organiseras på bästa sätt. Jag vill att 3R-centret utvecklas
            till en naturlig samlingspunkt för olika intressenter och att
            det ska verka inom en rad olika områden.
          </note>
          <note>
            Om ett år kommer Jordbruksverket att redovisa resultatet av arbetet.
            Jag tycker att det är viktigt att uppdraget bedrivs med noggrannhet
            och i samråd med de många intressenter som finns. Jag är övertygad
            om att detta kommer att borga för att vi i Sverige kommer att
            ha ett 3R-center som är en viktig resurs och ett stöd för till
            exempel de djurförsöksetiska nämnderna.
          </note>
          <note>
            3R-centret finansieras inom ramen för Jordbruksverkets förvaltningsanslag,
            vilket är i enlighet med det riksdagsbeslut som Jens Holm hänvisar
            till.
          </note>
          <note>
            När det gäller Jens Holms fråga om en handlingsplan för att minska
            antalet djurförsök tycker jag att man ska vara lite försiktig.
            En sifferexercis som enbart betraktar de absoluta talen ter sig
            tämligen meningslös. Det är en mängd faktorer som avgör hur många
            försöksdjur som används. Användningen är starkt kopplad till den
            forskning som bedrivs i landet och hur stora resurser som ställs
            till förfogande inom de olika forskningsområdena. Det är väl känt
            att antalet djurförsök har varit förhållandevis konstant sedan
            början av 1990-talet trots att resurserna till forskningen har
            ökat.
          </note>
          <note>
            Den svenska försöksdjursstatistiken kan vara svåröverskådlig
            och är inte så lätt att jämföra med andra länders. Den svenska
            definitionen av djurförsök är mer omfattande än den som gäller
            inom EU. Dessutom innehåller den svenska statistiken, till skillnad
            från i andra länder, uppgifter om hur många fiskar som ingått
            i så kallade provfisken, vilka bland annat syftar till att kunna
            fastställa fiskekvoter. År 2012 användes totalt 5,3 miljoner försöksdjur
            i Sverige. Året innan var siffran 8,5 miljoner. Förklaringen bakom
            denna dramatiska nedgång är huvudsakligen just en minskning av
            provfisket.
          </note>
          <note>
            Jag skulle vilja föreslå att vi nu fortsätter arbeta tillsammans
            för att varje försöksdjur som används ska ha ett starkt skydd
            som minimerar dess lidande och för att försöken ska planeras så
            att maximal information kan fås ut av så få djur som möjligt.
            Vidare behöver fler metoder som gör försöksdjur överflödiga utvecklas
            och tas i bruk. Jag är övertygad om att det kompetenscentrum för
            3R-frågor som nu etableras i hög grad kommer att bidra till detta.
          </note>
          <note type="speaker">
            Anf. 21 JENS HOLM (V):
          </note>
          <note>
            Herr talman! Jag tackar ministern för svaret. Jag tycker att
            det är bra att vi har en debatt om djur i djurförsök. Det är inte
            så ofta vi debatterar djur i politiska sammanhang. Men självklart
            är behandlingen av djur en politisk fråga, inte minst när djur
            plågas och dödas i djurförsök. Det handlar om ett politiskt ansvar.
            Så många som ungefär en halv miljon djur utnyttjas och dödas varje
            år i djurförsök. Lägger vi till fiskarna är det mer än fem miljoner
            djur som utnyttjas i djurförsök i Sverige. Då vet vi att det är
            en verksamhet som bedrivs i väldigt stor skala. Vi måste göra
            allt vi kan för att minska detta lidande och minimera antalet
            djur i djurförsök. Det verkar jag och Sven-Erik vara relativt
            överens om.
          </note>
          <note>
            Vi har genom EU:s direktiv om djurförsök åtagit oss att verka
            för att alla djur som används i djurförsök ska ersättas med alternativa
            metoder. Det står i skäl 10 i det direktivet. Våra egna föreskrifter
            om djurförsök tar numera avstamp i de tre r:en – i översättning:
            att ersätta, begränsa och förfina djurförsök. Det här ska vara
            ledstjärnan hela tiden när man bedriver forskning och annan verksamhet.
          </note>
          <note>
            Därför tycker jag att det är bra att regeringen har bestämt att
            det ska inrättas ett kompetenscenter för 3R, det vill säga att
            ersätta, begränsa och förfina djurförsök. Men jag ställer mig
            frågande till varför man aviserar att Jordbruksverket ska vara
            huvudman. Jordbruksverket har en myndighetsutövande roll. Men
            om man ska vara huvudman för ett djurförsökscenter ska man på
            samma gång vara rådgivande. Man ska alltså både kontrollera och
            ge råd. Vi har annars ett institut i Sverige som heter Nationellt
            centrum för djurvälfärd. Dess uppgift är just att driva på och
            ge råd för djurskyddsfrågor. Vore det inte då, Sven-Erik, bättre
            att man lade det här 3R-centret för djurförsök under Nationellt
            centrum för djurvälfärd?
          </note>
          <note>
            Jag undrar också när detta 3R-center ska komma på plats. Min
            förhoppning när vi röstade om det här i riksdagen tidigare i år
            var att det skulle komma på plats nästa år. Nu åläggs bara Jordbruksverket
            att rapportera tillbaka till regeringen i december nästa år. Det
            sägs ingenting om när 3R-centret ska inrättas. Det skulle jag
            vilja veta, Sven-Erik. När kommer det att inrättas?
          </note>
          <note>
            Vi vet också att Jordbruksverket i dag har en väldigt skral budget.
            Om man inte skjuter till extra medel är jag rädd för att det inte
            blir något 3R-center alls eller att det blir ett undermåligt center
            för djurförsök. Det var därför vi i Vänsterpartiet motionerade
            om mer pengar till detta när frågan var uppe.
          </note>
          <note>
            Det behövs en handlingsplan för att minimera antalet djur i djurförsök.
            Sven-Erik säger att vi har en strikt lagstiftning på det här området,
            men hur många ansökningar om djurförsök är det egentligen som
            avslås vid de djurförsöksetiska nämnderna? Långt mindre än 1 procent
            av alla ansökningar avslås. Därför tycker jag att vi måste driva
            på mycket mer aktivt från politiskt håll för att minimera antalet
            djur i djurförsök.
          </note>
          <note type="speaker">
            Anf. 22 Landsbygdsminister SVEN-ERIK BUCHT (S):
          </note>
          <note>
            Herr talman! Jag håller med Jens Holm om att det är viktigt att
            vi har en politisk debatt kring de här frågorna och är glad att
            Jens Holm ställt en interpellation om detta. Djurförsök är en
            mycket komplicerad fråga som många gånger kan innebära att svåra
            etiska avvägningar behöver göras.
          </note>
          <note>
            Jens Holm undrar varför det här inte skulle finnas på Nationellt
            centrum för djurvälfärd. Jordbruksverket, Nationellt centrum för
            djurvälfärd vid SLU och Vetenskapsrådet gjorde en utredning gemensamt
            och föreslog att det här skulle läggas på Jordbruksverket. Även
            Nationellt centrum för djurvälfärd står alltså för den synpunkten.
            Det har att göra med att detta center kommer att få en förvaltningsmyndighetskaraktär.
            Därför vill man inte lägga det på ett universitet. Det finns alltså
            en tydlig motivering från dem som varit med i utredningen.
          </note>
          <note>
            När ska det då komma igång? En utredning ska göras under 2015.
            Jag utgår från att det kommer igång så fort den utredningen är
            klar – senast 2016. Jag kan inte se att det ska behöva bli några
            längre fördröjningar än så.
          </note>
          <note>
            Vad gäller budgeten följer vi riksdagsbeslutet om att detta ska
            inbegripas i Jordbruksverkets budget. Den ska räcka till. Vi får
            väl se hur det blir när man belyst frågan i utredningen.
          </note>
          <note type="speaker">
            Anf. 23 JENS HOLM (V):
          </note>
          <note>
            Herr talman! Jag tackar för svaren från landsbygdsministern.
          </note>
          <note>
            Jag skulle vilja prata om hur vi ser på djurförsök och hur vi
            kan verka för att antalet djur i djurförsök minskar. Nu ska vi
            få ett center för 3R och djurförsök på plats. Ministern sa i sitt
            interpellationssvar att vi ska arbeta tillsammans för att minska
            djurförsöken och driva på de här frågorna. Då förstår inte jag
            varför vi inte skulle kunna ha en handlingsplan för att minska
            antalet djur i djurförsök. Det vore den logiska förlängningen.
          </note>
          <note>
            En viktig komponent i det här är förstås att målmedvetet satsa
            på alternativen till djurförsök. Jag kommer inte ihåg på rak arm
            hur mycket pengar vi i år anslår till forskning överlag, men det
            är hundratals miljoner kronor varje år – man får nog säga miljarder
            – som vi anslår till olika former av forskningsbidrag. Hur mycket
            anslår regeringen då till stöd för alternativ till djurförsök?
            Jo, 13 miljoner kronor. De här proportionerna tycker jag är ganska
            viktiga. Det handlar om miljarder kronor till forskningen överlag,
            och det är väldigt viktiga summor. Men det anslås förhållandevis
            små resurser för att hitta alternativen till djurförsök.
          </note>
          <note>
            Med en handlingsplan för att minimera antalet djur i djurförsök
            ser jag det som en logisk konsekvens att vi skulle satsa mer pengar
            på alternativen. Vi skulle också noggrannare kunna följa upp detta,
            ungefär som vi gör i klimatarbetet, där vi har målsättningar för
            hur mycket utsläppen ska minska. Då skulle vi också kunna få målsättningar
            om hur mycket antalet djur i djurförsök ska minska. Jag tycker
            inte alls, Sven-Erik, att det handlar om någon sifferexercis,
            som du sade i interpellationssvaret. Det här handlar om djur och
            deras lidande, som vi ska minimera.
          </note>
          <note>
            Med en handlingsplan ingår självklart inte bara antalet djur
            som används i djurförsök, utan vi måste också se till djurens
            lidande. Där tror jag finns väldigt mycket att göra för att understödja
            de djurförsöksetiska nämnderna så att de får bättre resurser att
            granska de ansökningar som kommer in och kan säga nej till ansökningar
            som utsätter djur för ett väldigt stort lidande. Som jag sa tidigare
            handlar det om mindre än 1 procent av alla ansökningar om djurförsök
            i Sverige. Det handlar bara om promille av alla ansökningar som
            avslås i de djurförsöksetiska nämnderna. Här tror jag finns väldigt
            mycket att göra.
          </note>
          <note>
            När det gäller var 3R-centret ska ligga någonstans tror jag fortfarande
            att det är olyckligt om vi lägger det under Jordbruksverket. På
            sikt tycker jag att det absolut bästa vore om vi hade en separat
            myndighet för djurskydd. Det hade den tidigare socialdemokratiska
            regeringen. Med en separat myndighet eller åtminstone en ombudsman
            för djur, en DjurO , skulle vi få en oberoende part som skulle
            kunna driva på i de här frågorna. Då skulle 3R-centret kunna sortera
            därunder. Fram till dess borde det nationella centret för djurvälfärd
            vara det mest lämpliga.
          </note>
          <note type="speaker">
            Anf. 24 Landsbygdsminister SVEN-ERIK BUCHT (S):
          </note>
          <note>
            Herr talman! Jag håller med om att det är få ärenden som avslås,
            1–2 procent. Det finns många olika faktorer till varför det är
            så. En är att de som bedriver försöken har tagit väldigt stor
            etisk hänsyn och blir allt bättre med tiden. Men det handlar också
            om att de ansökningar som kommer in förändras över tid innan projektet
            definitivt beslutats. Det finns många olika faktorer. Om man tittar
            på enigheten är den oftast väldigt stor. Man är eniga i upp till
            85 procent av besluten. Det finns givetvis de som i vissa fall
            har avvikande synpunkter. Det finns flera faktorer som påverkar
            varför det är ett så pass lågt antal som avslås.
          </note>
          <note>
            Finansieringen har varierat väldigt mycket över tid. När det
            gäller svensk finansiering handlar det om någon enstaka miljon
            till 15–20 miljoner och nu 13 miljoner. Sedan har EU satsat väldigt
            stora pengar på detta. Över 20 års tid har man satsat över 200
            miljoner euro, alltså ungefär 2 miljarder svenska kronor. Det
            är inte så att man inte har satsat på det.
          </note>
          <note>
            Jag bedömer att det inte är meningsfullt att sätta mål som tar
            sikte på antal djur i sig. Man måste ta hänsyn till många andra
            faktorer. Det handlar om tillgängliga resurser för forskning,
            som ett exempel. Samhällets behov av kunskap för att utveckla
            läkemedel och behandlingsmetoder är ett annat.
          </note>
          <note>
            Djurskyddsmyndigheten utarbetade på sin tid en handlingsplan
            för att begränsa försöken. Planen bestod av fyra delar. Det var
            forskningsstöd inom 3R-området, etisk prövning av djurförsök,
            informationsföreskrifter och en handlingsplan som består av olika
            insatser som tillsammans verkade för att begränsa antalet djurförsök.
            Jag bedömer det som ytterst relevant att man hanterar det på det
            sättet.
          </note>
          <note type="speaker">
            Anf. 25 JENS HOLM (V):
          </note>
          <note>
            Herr talman! Vad gäller ansökningarna om djurförsök talar vi
            om ungefär 450 000 kaniner, möss, marsvin och hamstrar som utnyttjas
            i djurförsök varje år. Det är långt mindre än 1 procent av alla
            ansökningar som avslås.
          </note>
          <note>
            Det är delvis s om Sven-Erik säger att en del av ansökningarna
            korrigeras och förfinas lite grann. Man gör ändringar. Det kan
            jag hålla med om. Man ska också komma ihåg att det bara är forskarna,
            ansökarna själva, som kan överklaga besluten. De andra ledamöterna
            i nämnderna kan inte överklaga.
          </note>
          <note>
            Det är inte så att de sju djurförsöksetiska nämnderna som vi
            har i dag har resurser för att noggrant bereda alla ansökningarna
            som kommer in. Alltmer i dag pekar på att ansökningarna blir större
            och alltmer omfattande.
          </note>
          <note>
            Här finns ett väldigt viktigt arbete att göra. Ett 3R-center
            skulle inte direkt vara ett resurscenter för de sju djurförsöksetiska
            nämnderna utan ett mer generellt center. Det är ett medskick från
            min sida att de djurförsöks ­ etiska nämnderna måste få mer resurser
            och kunna jobba mer idogt.
          </note>
          <note>
            Som jag inledde med att säga i debatten är hur vi behandlar djuren
            en politisk fråga. Jag är djupt oroad över onsdagens omröstning
            då de borgerliga partiernas budget gick igenom tillsammans med
            SD. Vi vet att det kommer att innebära stora neddragningar på
            välfärdsområdet. Det blir ingen höjd a-kassa, inga miljöinvesteringar
            och sådant. Det är många sådana saker som uteblir.
          </note>
          <note>
            Men det riskerar också att drabba djuren. Jag ser inte ett enda
            konkret förslag för hur djuren ska få det bättre i den budgetmotion
            som nu har gått igenom. Därför blir detta nu en valfråga. Valet
            den 22 mars handlar även om djuren. Där finns det tydliga alternativ.
            Det hoppas jag att alla som lyssnar på den här debatten noterar.
          </note>
          <note type="speaker">
            Anf. 26 Landsbygdsminister SVEN-ERIK BUCHT (S):
          </note>
          <note>
            Herr talman! Jag håller med Jens Holm att den budget som kammaren
            har antagit med moderater, centerpartister, folkpartister, kristdemokrater
            och sverigedemokrater kommer att få konsekvenser på alla områden
            i samhället, tyvärr.
          </note>
          <note>
            När det gäller prövningen är det förvaltningspraxis som gäller,
            och man kan pröva detta i centrala djurförsöksetiska nämnden.
            Praxis kommer att öka när man gör prövningar för att hitta en
            form för detta.
          </note>
          <note>
            I den interpellation som Jens Holm har ställt påminner han om
            riksdagsbeslutet som fattades i februari. I detta beslut ställde
            sig riksdagen bakom bedömningen att ett kompetenscentrum för 3R
            bör inrättas hos Jordbruksverket. Det var en enig riksdag som
            hade den synen. Som skäl för detta angavs i propositionen att
            behovet att utveckla och samordna arbete med 3R-frågor är angeläget
            och att Jordbruksverket bör ges i uppdrag att inleda bildandet.
          </note>
          <note>
            Det är den processen vi nu är inne i. Som jag sade tidigare utgår
            jag från att så fort som det är klart utrett ska det sättas igång.
            Jag kan inte se annat än att det måste vara igång 2016. Det finns
            ett stort intresse för dessa frågor. Jag ser med tillförsikt på
            det. Det är mycket glädjande och lovar gott för framtiden. Jag
            tackar Jens Holm för en bra debatt.
          </note>
          <note>
            Överläggningen var härmed avslutad.
          </note>
          <note>
            § 7 Svar på interpellation 2014/15:142 om försämringar i tågtrafiken
            mellan Sandviken och Stockholm
          </note>
          <note type="speaker">
            Anf. 27 Statsrådet ANNA JOHANSSON (S):
          </note>
          <note>
            Herr talman! Emma Wallrup har frågat mig vilka åtgärder jag avser
            att vidta för att bevara goda möjligheter för arbetspendling på
            tågsträckan Sandviken–Gävle–Stockholm. Därutöver ställer hon frågan
            om jag kommer att verka för att regeringen ska föreslå ett nytt
            ägardirektiv och ett på sikt slopat avkastningskrav för SJ.
          </note>
          <note>
            Jag har full förståelse för att många blir besvikna när tåglinjer
            läggs ned. SJ startade för cirka tio år sedan en direkt tågförbindelse
            från Sandviken till Stockholm via Uppsala och Arlanda genom att
            förlänga ett morgontåg från Gävle. Beläggningen efter tio års
            trafik är enligt SJ mycket låg, vilket har medfört att SJ inte
            längre anser sig kunna bedriva trafiken på kommersiell grund.
          </note>
          <note>
            Ansvaret för att tillgodose resenärers behov av arbetspendlande
            och andra vardagsresor är ett regionalt ansvar. Den nya kollektivtrafiklagen
            som trädde i kraft i januari 2012 ger nya möjligheter för två
            eller flera regionala kollektivtrafikmyndigheter att i samverkan
            organisera kollektivtrafik över länsgränser i de fall trafiken
            är ägnad att tillgodose resenärernas behov av arbetspendlande.
            Detta ger möjlighet till att upphandla en effektiv kollektivtrafik
            i form av exempelvis tågtrafik och skapar förutsättningar för
            arbetspendling även där tågtrafik inte är möjlig att bedriva på
            rent kommersiell grund.
          </note>
          <note>
            Jag vill vara tydlig med att samarbetsregeringen prioriterar
            järnvägen. Det görs bland annat genom att stärka järnvägsunderhållet
            med ytterligare ca 5 miljarder kronor under mandatperioden i syfte
            att främja järnvägens robusthet och tågens punktlighet.
          </note>
          <note>
            En väl fungerande järnväg för både gods och persontransporter
            är en del i regeringens politik för att Sverige ska uppnå EU:s
            lägsta arbetslöshet år 2020. En fungerande järnväg förbättrar
            också förutsättningarna för att miljö- och klimatmål ska nås.
          </note>
          <note>
            De ekonomiska målen för SJ ändrades senast vid årsstämman i april
            2014. Jag har fått besked från det ansvariga statsrådet Mikael
            Damberg att det just nu inte finns några planer på att ändra dessa.
          </note>
          <note type="speaker">
            Anf. 28 EMMA WALLRUP (V):
          </note>
          <note>
            Herr talman! Jag tackar infrastrukturministern så mycket för
            svaret. Det råder lite delade meningar om hur viktig denna linje
            är och hur hög beläggningen är. Vad man tycker är rimligt och
            inte kanske beror på den nivå som SJ mäter efter när man tittar
            på beläggningsgraden. De lokala tjänstemännen från Gävle kommun
            har försökt uppmärksamma SJ på att det ofta är full beläggning
            på de här tågen, särskilt till Gävle. Det pekar snarare på behovet
            av utökade resurser.
          </note>
          <note>
            Sveriges inrikes transporter står i dag för en tredjedel av våra
            klimatutsläpp. Vi behöver verkligen agera kraftfullt, och vi har
            inte råd att min ­ ska linjer och ta bort linjer som är viktiga.
            Det är beklagligt att just vinstjakten hos SJ tvingar dem att
            lägga ned linjer som används och som är viktiga även ur arbetsmarknadssynpunkt.
          </note>
          <note>
            Forskning visar att arbetsmarknader med under 100 000 arbetsplatser
            riskerar att på lång sikt bli avfolkningsbygder. För högre yrkesspecialisering
            krävs större arbetsmarknader för att innehålla alla de kunskaper
            som en dynamisk region kräver. Sandviken och Gävle har haft bra
            förbindelser med Uppsala som har möjliggjort arbetspendling mellan
            dessa orter och stärkt arbetsmarknaden där. Trots att det finns
            problem när det gäller utökningen i dag har det funnits ett incitament
            för att bygga upp arbetsmarknaden i till exempel Sandviken.
          </note>
          <note>
            De nu beslutade neddragningarna av tågtrafiken riskerar att begränsa
            utvecklingsmöjligheterna både i Sandviken och i Gävle då det försämrar
            möjligheten att bo på dessa orter och arbeta i Uppsala, till exempel.
          </note>
          <note>
            Vänsterpartiet anser att SJ:s vinstuppdrag i dag är bekymmersamt
            och olyckligt. I stora delar drivs SJ precis som vilket annat
            vinstdrivande företag som helst, trots att det borde vara samhällsnyttan
            som är meningen. Vi har ett problem med arbetslöshet i dessa bygder
            och talar om att vi vill värna människors arbeten. Nu blir det
            som att den ena handen inte vet vad den andra gör när vi drar
            in denna viktiga linje som kan bidra just till arbetsmöjligheter.
          </note>
          <note>
            Det avkastningskrav som SJ har missgynnar i detta fall den regionala
            utvecklingen eftersom SJ tvingas prioritera bort lågtrafikerade
            sträckor. Det motverkar också arbetet för att minska klimatpåverkan
            och stimulera järnvägens samhällsnytta. Vinsten bör rimligen investeras
            i verksamheten, och lönsamhetskravet bör beakta den samhällsekonomiska
            långsiktiga vinsten i hela landet.
          </note>
          <note>
            Det kommer allt fler rapporter om att ojämlikhet skadar ett lands
            ekonomi. Om man accepterar att ojämlikheten mellan regioner ökar
            ökas också klyftorna. Jag tror inte att det bygger en långsiktigt
            stark ekonomi i Sverige. Jag tror att om vi bygger hela Sverige
            starkt får vi också en starkare ekonomi därför att vi får minskade
            klyftor mellan regioner och mellan människor. På det sättet blir
            det hela stabilare, vi använder våra resurser mer effektivt och
            så vidare.
          </note>
          <note type="speaker">
            Anf. 29 Statsrådet ANNA JOHANSSON (S):
          </note>
          <note>
            Herr talman! Jag vill börja med att förtydliga att det interpellationssvar
            som nyss lästes upp i kammaren var inlämnat före budgethanteringen
            i riksdagen häromdagen, vilket innebär att den satsning på 5 miljarder
            under mandatperioden som aviserades av regeringen i budgetpropositionen
            inte kommer att bli av. Budgeten för 2015 innehåller 1,5 miljarder
            mindre till järnvägsinnehåll eftersom det var den borgerliga budgeten
            som vann riksdagens gehör. Därmed är det tydliggjort att interpellationssvaret
            är lite gammalt i detta avseende.
          </note>
          <note>
            När det gäller sakfrågan i interpellationen vill jag vara tydlig
            med att vad det handlar om är en avgång som dras in – avgången
            från Sandviken klockan sex på morgonen. SJ uppger att beläggningen
            på denna avgång har varit under 10 procent och gör bedömningen
            att det är orimligt att fortsätta med trafik. Det innebär inte
            att det inte finns några förbindelser mellan Gävle och Sandviken,
            utan det finns fortsatt möjligheter att med både länståg och buss
            transportera sig från Sandviken till Gävle och där byta till det
            tåg som fortfarande går mellan Gävle och Stockholm.
          </note>
          <note>
            Det försvinner inte några möjligheter att arbetspendla; däremot
            dras just denna avgång in. SJ bedömer att det här är en regional
            arbetspendlingssträcka snarare än en sträcka som lämpar sig för
            kommersiell trafik. Det är det som är SJ:s uppdrag att bedriva.
            Däremot finns det som sagt fortfarande möjlighet att via andra
            transportsätt ta sig mellan Sandviken och Gävle och, om man så
            önskar, byta vidare mot Uppsala och Stockholm.
          </note>
          <note>
            Det är viktigt att säga att vi från regeringens sida delar den
            ambition som Emma Wallrup ger uttryck för, nämligen att minska
            klyftor och öka jämlikhet i samhället både mellan enskilda personer
            och individer och mellan regioner.
          </note>
          <note>
            Jag tror dock att det är att dra lite långtgående slutsatser
            av att SJ drar in en avgång på en sträcka om man påstår att detta
            hotar jämlikheten i landet. Vi ska naturligtvis se till att det
            finns goda förbindelser och även bygga ut möjligheten till arbetspendling
            i hela landet, vilket är en oerhört viktig ambition. Men jag tror
            att man ändå får ha lite proportion på frågorna.
          </note>
          <note type="speaker">
            Anf. 30 EMMA WALLRUP (V):
          </note>
          <note>
            Herr talman! Det är flera linjer som har dragits in i Mälardalen.
            SJ:s avkastningskrav gör att man riskerar att flera linjer dras
            in i många områden där det inte går att hänvisa till lönsamhet
            exakt på dessa linjer. Detta är ett större problem, och Sandviken
            är ett exempel av många.
          </note>
          <note>
            Det stora problemet är att SJ har prioriterat sitt avkastningskrav
            och tänkandet kring det så högt att man inte ens har fört en dialog
            med Sandvikens kommun. Kommunen har försökt ta kontakt med SJ
            och träffa dem för att tala om det här, men det är lättare för
            mig att tala med infrastrukturministern än det är för Sandvikens
            kommun att tala med SJ. Detta tycker jag också indikerar att SJ
            inte har någon tydlig roll i att verka för att stärka och ha en
            dialog med regionerna för att utveckla dem.
          </note>
          <note>
            Det är just därför jag tycker att vi bör utveckla SJ:s ägardirektiv.
            Det ska vara andra samhällsnyttiga mål som gäller än att bara
            generera vinst. Nu är avkastningskravet hela 10 procent. Det innebär
            att staten förra året fick in närmare 5 miljarder kronor. Det
            är mycket pengar, som skulle ha kunnat gå till SJ:s verksamhet.
            Järnvägsfrämjandet har också pekat på att det skulle vara viktigt
            att återföra pengarna till SJ:s verksamhet eftersom man ser de
            stora behov som finns av en stark järnvägstrafik i landet både
            för ekonomi och för jämlikhet mellan regioner.
          </note>
          <note>
            Jag kan också se att det finns ett problem med den syn som vi
            har på demokratiskt styrda bolag; vi styr dem ofta precis som
            ett privat bolag, som ska vara vinstdrivande. Då försvinner meningen
            med demokratin i bolagen. Jag tycker att de demokratiska bolagen
            borde gå före och visa hur man kan tänka på allmännytta och ha
            ett helhetstänkande där man får en långsiktigt stark ekonomi.
            Man ska inte i första hand gå på kortsiktig vinst och titta på
            enstaka detaljer för att få denna vinst, som kanske förstör för
            helheten.
          </note>
          <note>
            Jag har tänkt på detta i många fall även i kommunalt styrda bolag
            och i demokratiskt styrda bolag över huvud taget. Vi har låtit
            det gå så långt när det gäller att de ska vara vinstdrivande.
            Det gäller till exempel Vattenfall. Då tar vi bort samhällsnyttan,
            miljönyttan och den sociala nyttan. Det ser jag som ett stort
            problem. Jag skulle vilja att vi utvecklar SJ:s ägardirektiv och
            stärker det långsiktiga tänkandet vad gäller ekonomi, sociala
            aspekter och miljöaspekter.
          </note>
          <note type="speaker">
            Anf. 31 Statsrådet ANNA JOHANSSON (S):
          </note>
          <note>
            Herr talman! Det är de regionala kollektivtrafikmyndigheterna
            som har ansvaret för att bedriva kollektivtrafik för arbetspendling
            i arbetsmarknadsregioner. Och det är länsstyrelsen som tillsammans
            med berörda gör upp planer för det. Det är viktigt att skilja
            på vad som är kommersiell trafik och vad som är länstrafik och
            arbetspendlingstrafik. Ibland uppstår en situation där SJ blir
            utkonkurrerat på vissa sträckor av de lokala trafikbolagen.
          </note>
          <note>
            Hela frågan är en del som belyses i den utredning om järnvägens
            organisering som pågår och som kommer att lämna sitt slutbetänkande
            under nästa år. Jag ser fram emot att ta del av de slutsatserna
            och se om justeringar behöver göras, i kollektivtrafiklagen och
            ägardirektiv och så vidare.
          </note>
          <note>
            Just ägardirektiven till de statliga bolagen är en ägarstyrningsfråga
            som hanteras av statsrådet Mikael Damberg. Jag avstår därför från
            att ge mig in i en mer allmän diskussion om ägardirektiv och statens
            uppdrag till sina bolag. Jag tipsar Emma Wallrup om att ställa
            en ny interpellation till statsrådet Damberg om hon vill ha en
            diskussion om ägardirektiv i allmänhet.
          </note>
          <note type="speaker">
            Anf. 32 EMMA WALLRUP (V):
          </note>
          <note>
            Herr talman! Den här diskussionen visar tydligt på problemen
            med avregleringen av järnvägen. Konkurrensen med andra bolag tvingar
            SJ att tänka utifrån vinst före samhällsnytta. Det tycker jag
            är sorgligt.
          </note>
          <note>
            Jag vill gärna komma tillbaka och diskutera frågan om bolagens
            ägardirektiv med flera ministrar. Det är en väldigt intressant
            fråga. Men jag tycker också att det är infrastrukturministerns
            ansvar att se över ägardirektivet för SJ och ta politisk ställning
            för hur vi ska få långsiktighet och ett klimattänkande som bär
            såväl den sociala aspekten och miljöaspekten som ekonomin.
          </note>
          <note>
            Jag tror också att vi behöver få in mer långsiktiga mål för att
            nå alla de tre pelarna som vi brukar tala om när vi diskuterar
            hållbarhet. Det är nämligen just kortsiktigheten som är problemet.
            Här ser vi det återigen när SJ måste spara för att få budgeten
            i balans den här korta perioden. Och då drar de in på linjer som
            kanske skulle stärka arbetsmarknadsregioner som behöver bli stärkta.
            Det är sorgligt.
          </note>
          <note>
            Jag vill också påtala problemet med att vi nu har en borgerlig
            budget och förlorar 1,5 miljarder till järnvägen som vi såväl
            behöver. Det är väldigt tråkigt. Jag ser fram emot att debattera
            det här i valrörelsen som kommer nu framöver eftersom det går
            åt helt fel håll, vilket är sorgligt.
          </note>
          <note type="speaker">
            Anf. 33 Statsrådet ANNA JOHANSSON (S):
          </note>
          <note>
            Herr talman! I den sista delen är vi helt överens. Det är en
            jätteviktig och allvarlig situation för järnvägen i Sverige att
            de extra satsningar på 1,5 miljarder för 2015 som fanns i regeringens
            budgetproposition inte kommer att gå till oerhört viktiga satsningar
            på att underhålla och vidmakthålla statusen på den svenska järnvägen.
            Jag hoppas verkligen att det blir en valfråga som kommer att diskuteras
            mycket. Jag tror nämligen att svenska folket har betydligt högre
            ambitioner för järnvägen än den borgerliga oppositionen i riksdagen
            har.
          </note>
          <note>
            Med det sagt vill jag ändå säga att järnvägstrafiken i Sverige
            har ökat väldigt kraftigt under de senaste åren. Det är också
            ett skäl till att slitaget på järnvägen har ökat och att det krävs
            ännu större underhållsinsatser för att se till att tågen har möjlighet
            att komma i tid och att man får mindre störningar. Men det är
            framför allt den regionala trafiken och arbetspendlingen med tåg
            som har ökat. Det är en konsekvens av att man kör mer subventionerad
            trafik. Den och SJ, som har den kommersiella trafiken, är två
            olika funktioner i samhället. Det är viktigt att man ser till
            att göra en samlad bedömning av den totala samhällsnyttan när
            man tilldelar tåglägen och tider.
          </note>
          <note>
            Tågtrafiken är viktig. Den behöver definitivt utvecklas. Men
            jag är inte säker på att den diskussionen förs bäst utifrån en
            enskild delsträcka och en enskild avgång. Jag tror att det här
            är en större diskussion som vi säkert behöver återkomma till i
            olika sammanhang.
          </note>
          <note>
            Överläggningen var härmed avslutad.
          </note>
          <note>
            § 8 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 4 december
          </note>
          <note>
            2014/15:174 Panzisjukhuset
          </note>
          <note>
            av Désirée Pethrus (KD)
          </note>
          <note>
            till statsrådet Isabella Lövin (MP)
          </note>
          <note>
            2014/15:175 Strandskydd
          </note>
          <note>
            av Fredrik Christensson (C)
          </note>
          <note>
            till klimat- och miljöminister Åsa Romson (MP)
          </note>
          <note>
            2014/15:176 Alkoholsmuggling
          </note>
          <note>
            av Per Åsling (C)
          </note>
          <note>
            till justitie- och migrationsminister Morgan Johansson (S)
          </note>
          <note>
            § 9 Anmälan om skriftligt svar på fråga
          </note>
          <note>
            Skriftligt svar på följande fråga hade kommit in:
          </note>
          <note>
            den 3 december
          </note>
          <note>
            2014/15:101 Interna påslag på av FMV till Försvarsmakten levererade
            tjänster
          </note>
          <note>
            av Allan Widman (FP)
          </note>
          <note>
            till försvarsminister Peter Hultqvist (S)
          </note>
          <note>
            § 10 Kammaren åtskildes kl. 10.45.
          </note>
          <note>
            Förhandlingarna leddes av talmannen.
          </note>
          <note>
            Vid protokollet
          </note>
          <note>
            ANN LARSSON
          </note>
          <note>
            /Eva-Lena Ekman
          </note>
          <note>
            Innehållsförteckning
          </note>
          <note>
            § 1 Anmälan om subsidiaritetsprövning
          </note>
          <note>
            § 2 Anmälan om fördröjda svar på interpellationer
          </note>
          <note>
            § 3 Ärenden för hänvisning till utskott
          </note>
          <note>
            § 4 Svar på interpellationerna 2014/15:149 och 158 om miljösatsningar
            på vägtrafiken
          </note>
          <note>
            Anf. 1 Klimat- och miljöminister ÅSA ROMSON (MP)
          </note>
          <note>
            Anf. 2 STEN BERGHEDEN (M)
          </note>
          <note>
            Anf. 3 JOHAN HULTBERG (M)
          </note>
          <note>
            Anf. 4 STINA BERGSTRÖM (MP)
          </note>
          <note>
            Anf. 5 Klimat- och miljöminister ÅSA ROMSON (MP)
          </note>
          <note>
            Anf. 6 STEN BERGHEDEN (M)
          </note>
          <note>
            Anf. 7 JOHAN HULTBERG (M)
          </note>
          <note>
            Anf. 8 STINA BERGSTRÖM (MP)
          </note>
          <note>
            Anf. 9 Klimat- och miljöminister ÅSA ROMSON (MP)
          </note>
          <note>
            Anf. 10 STEN BERGHEDEN (M)
          </note>
          <note>
            Anf. 11 JOHAN HULTBERG (M)
          </note>
          <note>
            Anf. 12 Klimat- och miljöminister ÅSA ROMSON (MP)
          </note>
          <note>
            § 5 Svar på interpellation 2014/15:157 om nedläggning av Miljömålsberedningen
          </note>
          <note>
            Anf. 13 Klimat- och miljöminister ÅSA ROMSON (MP)
          </note>
          <note>
            Anf. 14 JOHAN HULTBERG (M)
          </note>
          <note>
            Anf. 15 Klimat- och miljöminister ÅSA ROMSON (MP)
          </note>
          <note>
            Anf. 16 JOHAN HULTBERG (M)
          </note>
          <note>
            Anf. 17 Klimat- och miljöminister ÅSA ROMSON (MP)
          </note>
          <note>
            Anf. 18 JOHAN HULTBERG (M)
          </note>
          <note>
            Anf. 19 Klimat- och miljöminister ÅSA ROMSON (MP)
          </note>
          <note>
            § 6 Svar på interpellation 2014/15:156 om färre djurförsök och
            3R-center
          </note>
          <note>
            Anf. 20 Landsbygdsminister SVEN-ERIK BUCHT (S)
          </note>
          <note>
            Anf. 21 JENS HOLM (V)
          </note>
          <note>
            Anf. 22 Landsbygdsminister SVEN-ERIK BUCHT (S)
          </note>
          <note>
            Anf. 23 JENS HOLM (V)
          </note>
          <note>
            Anf. 24 Landsbygdsminister SVEN-ERIK BUCHT (S)
          </note>
          <note>
            Anf. 25 JENS HOLM (V)
          </note>
          <note>
            Anf. 26 Landsbygdsminister SVEN-ERIK BUCHT (S)
          </note>
          <note>
            § 7 Svar på interpellation 2014/15:142 om försämringar i tågtrafiken
            mellan Sandviken och Stockholm
          </note>
          <note>
            Anf. 27 Statsrådet ANNA JOHANSSON (S)
          </note>
          <note>
            Anf. 28 EMMA WALLRUP (V)
          </note>
          <note>
            Anf. 29 Statsrådet ANNA JOHANSSON (S)
          </note>
          <note>
            Anf. 30 EMMA WALLRUP (V)
          </note>
          <note>
            Anf. 31 Statsrådet ANNA JOHANSSON (S)
          </note>
          <note>
            Anf. 32 EMMA WALLRUP (V)
          </note>
          <note>
            Anf. 33 Statsrådet ANNA JOHANSSON (S)
          </note>
          <note>
            § 8 Anmälan om interpellationer
          </note>
          <note>
            § 9 Anmälan om skriftligt svar på fråga
          </note>
          <note>
            § 10 Kammaren åtskildes kl. 10.45.
          </note>
          <note>
            Tryck: Elanders, Vällingby 2014
          </note>
        </div>
      </body>
    </text>
  </TEI>
</teiCorpus>
