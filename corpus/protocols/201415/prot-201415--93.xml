<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201415</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201415</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201415--93</head>
          <docDate when="2015-04-28">2015-04-28</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollet för den 9 april justerades.
          </note>
          <note>
            § 2 Anmälan om ersättare
          </note>
          <note>
            T almannen anmälde att Eva Lindh (S) skulle tjänstgöra som ersättare
            för Johan Löfstrand (S) under tiden för hans ledighet den 1 september–31
            december .
          </note>
          <note>
            § 3 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2014/15: 508
          </note>
          <note>
            Till riksdagen
          </note>
          <note>
            Interpellation 2014/15:508 Kristendomens överlevnad i Mellanöstern
          </note>
          <note>
            av Robert Hannah (FP)
          </note>
          <note>
            Interpellationen kommer att besvaras tisdagen den 26 maj 2015.
          </note>
          <note>
            Skälet till dröjsmålet är resor.
          </note>
          <note>
            Stockholm den 23 april 2015
          </note>
          <note>
            Utrikesdepartementet
          </note>
          <note>
            Margot Wallström (S)
          </note>
          <note>
            Enligt uppdrag
          </note>
          <note>
            Fredrik Jörgensen
          </note>
          <note>
            Expeditionschef
          </note>
          <note>
            Interpellation 2014/15:512
          </note>
          <note>
            Till riksdagen
          </note>
          <note>
            Interpellation 2014/15:512 Förnekandet av folkmordet seyfo
          </note>
          <note>
            av Robert Hannah (FP)
          </note>
          <note>
            Interpellationen kommer att besvaras torsdagen den 7 maj 2015.
          </note>
          <note>
            Skälet till dröjsmålet är resor.
          </note>
          <note>
            Stockholm den 23 april 2015
          </note>
          <note>
            Utrikesdepartementet
          </note>
          <note>
            Margot Wallström (S)
          </note>
          <note>
            Enligt uppdrag
          </note>
          <note>
            Fredrik Jörgensen
          </note>
          <note>
            Exp e ditionschef
          </note>
          <note>
            Interpellation 2014/15:522
          </note>
          <note>
            Till riksdagen
          </note>
          <note>
            Interpellation 2014/15:522 Investeringsstöd för trygghetsboende
          </note>
          <note>
            av Lotta Finstorp (M)
          </note>
          <note>
            Interpellationen kommer att besvaras den 7 maj 2015.
          </note>
          <note>
            Skälet till dröjsmålet är redan inbokade engagemang.
          </note>
          <note>
            Stockholm den 24 april 2015
          </note>
          <note>
            Socialdepartementet
          </note>
          <note>
            Mehmet Kaplan (MP)
          </note>
          <note>
            Enligt uppdrag
          </note>
          <note>
            Marianne Jenryd
          </note>
          <note>
            Expeditionschef
          </note>
          <note>
            § 4 Ärende för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            EU-dokument
          </note>
          <note>
            KOM(2015) 174 till miljö- och jordbruksutskottet
          </note>
          <note>
            Åttaveckorsfristen för att avge ett motiverat yttrande skulle
            gå ut den 18 juni .
          </note>
          <note>
            § 5 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Civilutskottets betänkande
          </note>
          <note>
            2014/15:CU10 Planering och byggande
          </note>
          <note>
            Miljö- och jordbruksutskottets betänkanden
          </note>
          <note>
            2014/15:MJU10 Djurskydd
          </note>
          <note>
            2014/15:MJU12 Naturvård och biologisk mångfald
          </note>
          <note>
            Arbetsmarknadsutskottets betänkande
          </note>
          <note>
            2014/15:AU10 Lagen om behandling av personuppgifter vid Institutet
            för arbetsmarknads- och utbildningspolitisk utvärdering
          </note>
          <note>
            § 6 Svar på interpellation 2014/15:506 om döljande av den faktiska
            energikostnaden
          </note>
          <note type="speaker">
            Anf. 1 Statsrådet IBRAHIM BAYLAN (S):
          </note>
          <note>
            Herr talman! Cecilie Tenfjord-Toftby har frågat mig varför jag
            inte vill berätta hela bilden om hur energikostnaderna för konsumenten
            faktiskt ser ut samt vad som är den egentliga innebörden för konsumentens
            elpris med höjd effektskatt och höjd avgift för kärnavfallshanteringen.
          </note>
          <note>
            Regeringen har tydligt redogjort för de förväntade konsekvenserna
            av de förslag Cecilie Tenfjord-Toftby tar upp. I den proposition
            om höjd ambitionsnivå i elcertifikatsystemet som överlämnades
            till riksdagen den 14 april 2015 redovisas de ekonomiska effekterna
            för olika kundkategorier. Enligt Energimyndighetens bedömning
            innebär en ytterligare utbyggnad av ny förnybar elproduktion sannolikt
            på kort sikt ett något lägre elpris för alla elkonsumenter. För
            elkonsumenter inom elcertifikatssystemet förväntas den sammantagna
            effekten bli ingen eller en marginell ökning av elkostnaderna.
          </note>
          <note>
            När det gäller konsekvenserna av höjningen av skatten på termisk
            effekt ökar den kärnkraftsbolagens fasta kostnader. Höjningen
            av kärnavfallsavgiften innebär att inbetalningarna till kärnavfallsfonden
            ökar med knappt 2 öre per kilowattimme. Men eftersom priset på
            den nordiska elbörsen sätts utifrån marginalkostnad är dessa tillkommande
            kostnader inte prispåverkande på kort sikt.
          </note>
          <note>
            Vi har i dagsläget en trygg energiförsörjning med historiskt
            sett låga priser. Så ser det även ut några år framöver. Men blickar
            vi längre framåt i tiden råder en betydande osäkerhet kring hur
            energisystemet kommer att utvecklas. Den tekniska utvecklingen
            kring produktion och användning av energi är oerhört snabb. Kostnaden
            för förnybar elproduktion har de senaste åren sjunkit på ett sätt
            som få trodde var möjligt. Samtidigt får vi signaler om att de
            äldsta befintliga kärnkraftsreaktorerna börjar närma sig slutet
            av sin livslängd.
          </note>
          <note>
            Jag tror att detta är ett gyllene läge att samla oss och skapa
            långsiktiga förutsättningar för det svenska energisystemet – förutsägbarhet
            för kun ­ derna och långsiktig konkurrenskraft för den svenska
            industrin. Detta ska vi ta vara på. Det är därför regeringen har
            tillsatt Energikommissionen. Cecilie Tenfjord-Toftby har i sin
            egenskap av ledamot i Energikommissio ­ nen tillsammans med övriga
            ledamöter från riksdagspartierna ett mycket viktigt ansvar för
            att vi tillsammans kan arbeta fram en framtida energi ­ politisk
            överenskommelse.
          </note>
          <note type="speaker">
            Anf. 2 CECILIE TENFJORD-TOFTBY (M):
          </note>
          <note>
            Herr talman! Jag vill tacka statsrådet Baylan för svaret. Men
            ännu en gång kan jag tråkigt nog konstatera att statsrådet Baylan
            väljer att inte svara på hela frågan. Men med dagens besked från
            Vattenfall inser jag att han kanske inte ens kan svara på frågan.
          </note>
          <note>
            Hur kommer den svenska energimarknaden, och med det även konsumenternas
            möjlighet att få el till konkurrenskraftiga priser och med hög
            leveranssäkerhet, att påverkas? Hur kan du, Ibrahim Baylan, stå
            här och säga att det som ni gör inte kommer att påverka det? Då
            handlar det inte bara om den omedelbara konsekvensen utan även
            om det längre perspektivet.
          </note>
          <note>
            Hur elförsörjningen ser ut är alltid en angelägen fråga, och
            i dag kanske extra angelägen med tanke på det besked som vi fick
            från Vattenfall nu på förmiddagen.
          </note>
          <note>
            Flera gånger tidigare har jag ställt frågan till statsrådet Baylan
            hur det kommer sig att regeringen verkar så angelägen om att få
            till stånd öppna och förutsättningslösa samtal om energipolitiken
            samtidigt som den genom ett antal beslut tydligt krymper ramarna
            för att skapa det diskussionsklimat som den säger sig vilja ha.
            Besluten som jag syftar på är i dag rätt allmänt kända för hela
            svenska folket, nämligen fördubblingen av kärnavfallsavgiften,
            den aviserade höjningen av skatten på termisk energi – den så
            kallade effektskatten, som även Vattenfall säger har en avgörande
            påverkan på dagens beslut – och en höjning av ambitionerna för
            elcertifikatssystemet. Resultaten av dessa beslut leder på kort
            sikt, som statsrådet säger, till att elpriserna sjunker.
          </note>
          <note>
            När vi pumpar in mer volatil el, det vill säga el som produceras
            när solen skiner och vinden blåser, i systemet pressar det självklart
            priserna. Men det undergräver samtidigt möjligheterna för kärnkraften,
            som samtidigt drabbas av ett antal kostnadshöjningar på en elproduktion
            som i dag står för 40 procent av den svenska elförsörjningen.
            Det minskar kärnkraftsproducenternas möjligheter att fortsätta
            producera kärnkraft. Det minskar möjligheterna att göra de investeringar
            som behövs för att utnyttja dess fulla livslängd.
          </note>
          <note>
            Det skatte- och avgiftstryck som regeringen nu lägger på kärnkraftsproducenterna
            leder till en tidigare avveckling än vi är beredda på.
          </note>
          <note>
            Statsrådet har tidigare sagt att ingen är för en snabbavveckling
            av kärnkraften, men nu undrar jag: Är ni beredda på det som kommer
            att hända 2020?
          </note>
          <note>
            Det finns en stor risk nu för att vi kommer att få högre elpriser,
            inte lägre, och en betydligt sämre leveranssäkerhet än den som
            statsrådet säger sig vilja ha.
          </note>
          <note>
            Vi kan redan nu se effekterna av den förda politiken. Jag är
            mycket oroad för att regeringen inte ser det som vi andra har
            sett under det senaste halvåret, nämligen att de politiska besluten
            fattade av den rödgröna regeringen får en effekt. Men det är inte
            den effekt som vi vill ha, nämligen stabila energipriser och en
            stor försörjningstrygghet som kan säkra de svenska företagen,
            de svenska jobben och den svenska välfärden.
          </note>
          <note type="speaker">
            Anf. 3 Statsrådet IBRAHIM BAYLAN (S):
          </note>
          <note>
            Herr talman! Frågan från ledamoten var varför vi döljer vad kostnaden
            för elkonsumenterna är. Svaret på den frågan är att elpriset,
            kostnaden för elkonsumenterna, är mycket tydligt. Det handlas
            varje dag på elbörsen där priserna är tydliga. Därutöver har vi
            certifikatsystemet. Även priserna på certifikaten är mycket tydliga.
          </note>
          <note>
            I går kunde vi se en rubrik i Svenska Dagbladets näringslivsdel
            som löd: Rekordlåga priser i år.
          </note>
          <note>
            Alla bedömare gör dessutom bedömningen att dessa priser, även
            om de går upp något, kommer att ligga på en historiskt låg nivå.
            Det är tydligt för alla att det är detta det handlar om.
          </note>
          <note>
            Nu försöker Moderaterna återigen förlänga de 40 senaste årens
            käbbel om kärnkraftens vara eller icke-vara. För mig är det inte
            detta som det handlar om längre. Det är välkänt, och har varit
            det länge, att en del av våra reaktorer är så pass gamla att de
            förr eller senare kommer att fasas ut. Det var hela utgångspunkten
            för den borgerliga uppgörelse som slöts 2009 och som renderade
            i de riktlinjer för energipolitiken som i dag gäller genom riksdagsbeslut
            2010.
          </note>
          <note>
            Det som man räknade med i den uppgörelsen var att den kärnkraft
            som man redan då räknade med skulle fasas ut med början 2020 och
            framåt skulle ersättas av ny kärnkraft. Det har inte hänt, och
            det beror inte på politiska beslut. Det finns en mycket enkel
            anledning till det, nämligen att priserna har halverats på några
            få år. Det finns ingen som på marknadseko ­ nomiska eller affärsmässiga
            grunder har anmält sitt intresse för att bygga någon ny kärnkraft
            i Sverige. De länder som gör det – exempelvis Finland, och Storbritannien
            är på gång – gör det därför att man ger garantier eller har kostnader
            som motsvarar nästan fyra gånger det elpris som vi har i dag i
            Sverige.
          </note>
          <note>
            Därför är det bara att konstatera att de energipolitiska riktlinjer
            som antogs 2010 inte fungerar och att det är därför vi behöver
            en kommission. Vi har kunnat kosta på oss att käbbla om kärnkraften
            i 40 års tid, men nu är vi i ett läge där de nuvarande kärnkraftsreaktorerna
            undan för undan kommer att fasas ut av åldersskäl och av lönsamhetsskäl,
            därför att elpriserna är väldigt låga.
          </note>
          <note>
            Därför har vi en utmaning. Nu är det allvar. Det går inte att
            fortsätta käbbla om detta, utan nu måste vi få fram ett alternativ.
            Det är därför viktigt att vi i Energikommissionen, där vi ju båda
            två sitter, försöker hitta gemensamma lösningar som ger långsiktighet
            och förutsägbarhet för investerarna. Annars är risken nämligen
            stor att investeringarna sker i andra länder, för andra länder
            har ju också utmaningar på energisidan.
          </note>
          <note>
            Jag har fått en del frågor om effektskatt, kärn avfallsavgiften
            och certifikat systemet. Ja, vi höjer avgiften för avfallsfonden.
            Varför gör vi det? Jo, därför att det finns en princip som denna
            riksdag har beslutat om och som även Moderaterna står bakom, nämligen
            att det är bolagen som ska stå för kostnaderna för avfallshanteringen.
            Gäller inte detta längre, Cecilie Tenfjord-Toftby? Tycker ni att
            det är skattebetalarna som ska stå för det nu när kärnkraften
            håller på att åldras? Det är det ena.
          </note>
          <note>
            Om nu detta med effektskatten är så farligt är min fråga: Varför
            röstade du för det när den borgerliga regeringen föreslog en sådan
            höjning, Cecilie Tenfjord-Toftby?
          </note>
          <note>
            Till sist : Vi vill bygga ut ytterligare fem terawattimmar in
            om certifikats ystemet just för att vi har sett framför oss att
            åldrande kärnkraftverk håller på att fasas ut. Kommer Moderaterna
            att rösta nej till detta nu när vi behöver den elen?
          </note>
          <note type="speaker">
            Anf. 4 CECILIE TENFJORD-TOFTBY (M):
          </note>
          <note>
            Herr talman! I den här inter pellationsdebatten hade jag egentligen
            inte tänkt ta ställning till de olika kraftslagen i systemen utan
            mer till politiken som styr vilken produktion vi har, men m ed
            tanke på statsrådet Baylans svar måste jag komma in på det.
          </note>
          <note>
            I tidningen i går stod det om rekordlåga priser i år. Det var
            i går, det. Det var innan Vattenfall kom med sitt besked i dag.
            Politiska beslut har betydelse. Därför ställer jag mig undrande
            till de politiska beslut som har fattats under våren, då den stora
            kritiken mot Alliansens energiöverenskommelse under den förra
            och den förrförra mandatperioden var att sådana viktiga beslut
            inte kan fattas utan att man har med sig en bred majoritet i riksdagen.
            Ändå gör den rödgröna regeringen exakt det som de under flera
            mandatperioder och under en hel valrörelse sa att vi gjorde fel.
            Jag undrar varför.
          </note>
          <note>
            Den ensidiga politiska inriktningen från den rödgröna regeringen
            kastar nu om förutsättningarna totalt på den svenska energimarknaden,
            och det hindrar de framtida förutsättningslösa samtalen. Med tanke
            på dagens besked om den förtida avvecklingen av svensk kärnkraft,
            kan statsrådet svara på hur vi ska säkra den svenska effektbalansen
            när vi riskerar att förlora 10 procent av det vi i dag kallar
            baskraft? Det försvinner ur vår elförsörjning.
          </note>
          <note>
            Herr talman! Som jag sa tidigare krävde Socialdemokraterna under
            hela förra mandatperioden, och med extra högt tonläge under valrörelsen,
            en blocköverskridande energiöverenskommelse. Sverige har inte
            råd med att man fattar beslut om något så viktigt som vår framtida
            elproduktion utan att ha en bred majoritet i ryggen, var argumentet.
            Vi fick som sagt stark kritik för det. Återigen: Samma agerande
            som vi blev kritiserade för väljer Socialdemokraterna tillsammans
            med Miljöpartiet att upprepa .
          </note>
          <note>
            Jag kan hålla med statsrådet Baylan om att en bred och stark
            majoritet bör fatta dessa viktiga beslut. Det är ju därför vi
            har tackat ja till och ser fram emot att komma till samtal inom
            ramen för Energikommissionen. Men det är självklart under förutsättning
            att det finns utrymme att diskutera en framtida energiuppgörelse.
          </note>
          <note>
            Om den rödgröna regeringen i stället fortsätter att straffa ut
            energislag som inte passar enskilda ministrar – på bekostnad av
            energitryggheten, prisstabiliteten, svenska jobb och svenska företag
            – finns det kanske ingen bred energiöverenskommelse att förhandla
            om. Ställs Energikommissio ­ nen inför fullbordat faktum faller
            alla de fagra ord och löften statsrådet har utfärdat platt till
            marken.
          </note>
          <note>
            I dag kan hela det svenska folket se hur en rödgrön energipolitik
            – eller jag kanske ska säga grönröd energipolitik – ser ut i verkligheten.
            På rekordtid har man tagit fram en förtida avveckling av två reaktorer.
            Att det råkar sammanfalla med Åsa Romsons löfte före valet tycks
            vara en lycklig slump. För det kan väl inte vara så att det här
            var med i er beräkning? Hur ska vi kunna tolka beteendet från
            regeringen? Å ena sidan vill ni ha en bred uppgörelse, och å andra
            sidan agerar ni solo.
          </note>
          <note type="speaker">
            Anf. 5 Statsrådet IBRAHIM BAYLAN (S):
          </note>
          <note>
            Herr talman! Jag har fått ett antal frågor jag ska försöka besvara.
          </note>
          <note>
            Den första är: Varför går vi fram med förslag om att utöka ambitionsnivån
            i certifikatsystemet? Det finns två skäl. Ett är att den förra,
            borgerliga regeringen kom överens med Norge om att ha en kontrollstation
            våren 2015, det vill säga i år. Vid den kontrollstationen skulle
            man diskutera framtiden till 2020. Vi har gjort det, precis i
            enlighet med den överenskommelse den borgerliga regeringen gjorde
            med den dåvarande norska regeringen.
          </note>
          <note>
            Vi föreslår en utökning med fem terawattimmar just för att vi
            – såväl den här regeringen som den förra, borgerliga regeringen
            – vet och länge har vetat att vi har en åldrande kärnkraft med
            reaktorer som närmar sig 40–45 års ålder. De kommer att fasas
            ut förr eller senare. Vi gör det för att vi vill säkerställa att
            svenska konsumenter och svenska industrier har tillgång till el
            inte bara när det är gynnsamma omständigheter utan också när det
            är kallt, hög efterfrågan och vindstilla.
          </note>
          <note>
            Därför blir min fråga: Hur kommer Moderaterna att förhålla sig
            till detta? Kommer man att ställa sig bakom det, eller kommer
            man att riskera svenska konsumenters och svenska industriers elbehov?
          </note>
          <note>
            Det var mitt första svar. Det andra svaret, på frågan varför
            vi föreslår en förändring av kärnavfallsavgiften, är att det även
            här finns en samsyn. Principen att det är kärnkraftsindustrin
            som tar ansvar för avfallet har gällt under alla år, såväl under
            den förra regeringen som under den nuvarande regeringen. Det har
            också funnits en samsyn kring att det sker en översyn av den avgiften
            vart tredje år. Nu var det i år man skulle göra det. Så var det
            förra gången, när vi hade en borgerlig regering, och så är det
            nu.
          </note>
          <note>
            Då gjorde expertmyndigheten, alltså Strålskyddsmyndigheten, bedömningen
            att det behövdes en höjning för att avgiften ska täcka avfallskostnaden.
            Det tycker jag inte att vare sig nuvarande regering eller andra
            regeringar kan överpröva, för det är därför vi har expertmyndigheter
            – just för att ta hänsyn till detta. Sker inte detta på det sättet,
            det vill säga att industrin tar kostnaden, ligger den nämligen
            kvar på skattebetalarnas axlar. Det vore orimligt, och det är
            därför det beslutet har tagits.
          </note>
          <note>
            Då återstår frågan om effektskatten. Jag konstaterar att även
            den borgerliga regeringen höjde den. Höjde man den därför att
            man ville avveckla kärnkraftsreaktorer i förtid? Man höjde dessutom
            med mer än vad den nuvarande regeringen föreslår, relativt sett.
            Gjorde man det för att man ville avveckla kärnkraftsreaktorer
            i förtid? Nej, det har jag mycket svårt att tro. Man gjorde det
            av samma skäl som den nuvarande regeringen, nämligen fiskala skäl.
          </note>
          <note>
            Det var svaren på frågorna. Sedan är det så, herr talman, att
            debatten om kärnkraft och dess vara eller icke-vara nu har dominerat
            svensk energipolitik i 40 års tid. Det har vi haft råd med av
            det enkla skälet att vi har haft god tillgång till el. Det har
            vi haft både genom vattenkraften, som är och kommer att fortsätta
            vara ryggraden i det svenska elsystemet, och genom att vi har
            haft en kärnkraft som har levererat 40–45 procent av vårt elbehov.
          </note>
          <note>
            Nu är vi framme i en tid då kärnkraften, oavsett politiska beslut,
            steg för steg kommer att fasas ut – av åldersskäl och av ekonomiska
            skäl. När Vattenfall i dag fick den direkta frågan vad det är
            som har avgjort detta sa de tydligt: Det är affärsmässiga skäl,
            nämligen väldigt låga priser, som gör att man nu går fram. Vattenfalls
            vd fick en direkt fråga om det beror på höjningen av effektskatten,
            och han svarade: Nej, det är inte den droppen som har fått bägaren
            att rinna över, utan det är de låga elpriserna.
          </note>
          <note>
            Herr talman! Visst finns det alltså anledning för oppositionen
            att så ­ dana här dagar höja tonläget, men vi behöver gemensamma
            lösningar – inte mer käbbel.
          </note>
          <note type="speaker">
            Anf. 6 CECILIE TENFJORD-TOFTBY (M):
          </note>
          <note>
            Herr talman! Nu svarade statsrådet Baylan på ett antal frågor
            som jag inte ställt. Min fråga var: Varför går Socialdemokraterna
            ensidigt fram med energibeslut när den stora kritiken mot alliansregeringen
            förra mandatperioden var att vi gjorde det utan att först samordna
            besluten med er på ett sådant viktigt område.
          </note>
          <note>
            Statsrådet Baylan tog upp effektskatten och sa att även vi höjde
            effektskatten. Ja, det gjorde vi, och skatt höjer man när det
            finns utrymme för det. I dag – i alla fall är jag medveten om
            det – är kärnkraftsproducenterna väldigt starkt pressade av det
            låga elpriset. Redan i dag saknas utrymme. Ändå väljer ni att
            höja effektskatten.
          </note>
          <note>
            Jag vet att regeringen räknar med att få in ungefär 100 miljoner
            kronor på den höjda effektskatten. Men hur mycket kommer ni att
            förlora när kärnkraften stängs ned i förtid? Det är en siffra
            som jag inte har sett från regeringen.
          </note>
          <note>
            Statsrådet Baylan fortsätter att hävda att ändringarna som görs
            på energimarknaden just nu inte får någon större effekt. Vi har
            en hög elförsörjningstrygghet och låga elpriser, säger statsrådet.
            Ja, det har vi. Men det här kommer att få effekt för konsumenterna,
            kanske inte i morgon eller nästa år men inom en nära framtid.
          </note>
          <note>
            Om det är så att statsrådet Baylan inte tror på det jag säger
            kan jag skicka med honom några siffror från riksdagens utredningstjänst
            som visar att den föreslagna höjda effektskatten motsvarar ökade
            kostnader på ca 500 miljoner kronor för svensk tillverkningsindustri,
            ytterligare ca 200 miljoner kronor för massa- och pappersindustrin
            och ca 75 miljoner kronor för de svenska stål- och metallverken.
          </note>
          <note>
            Är inte det här viktigt? Tror inte statsrådet Baylan att detta
            kommer att få effekt för den svenska konkurrenskraften?
          </note>
          <note type="speaker">
            Anf. 7 Statsrådet IBRAHIM BAYLAN (S):
          </note>
          <note>
            Herr talman! Frågan var varför vi går fram med dessa förslag
            just nu. Och svaret har jag levererat: Därför att det är en uppgörelse
            som redan den borgerliga regeringen träffade om att vi skulle
            ha en kontrollstation med norrmännen om certifikatsystemet våren
            2015, det vill säga nu.
          </note>
          <note>
            Alla regeringar tar ställning till förslag från Strålsäkerhetsmyndigheten
            om kärnavfallsavgiften med jämna mellanrum, det vill säga vart
            tredje år hittills, så också denna gång. Det gör vi inte för att
            föregå kommissionen, för kommissionen har ju direktiv att öppet
            gå igenom alla dessa frågor, också styrmedlen framåt för marknaden
            liksom för marknadsdesign och skatter.
          </note>
          <note>
            Jag fick dock inte svar från ledamoten på frågan om varför man
            själv genomförde dessa förändringar. Jag tror att jag vet svaret.
            Det var inte för att avveckla några kärnkraftsreaktorer i förväg,
            utan det var av fiskala skäl, och det är av samma skäl från regeringens
            sida.
          </note>
          <note>
            Så här har det låtit i svensk energipolitik i 40 års tid. Jag
            har själv inte medverkat till det, av det enkla skälet att jag
            inte hållit på med energifrågor. Dessutom bodde jag inte ens i
            landet vid kärnkraftsomröstningen 1980.
          </note>
          <note>
            Jag förstår att det finns mycket känslor. Men för mig handlar
            det inte om att man måste ha ett visst energislag. Det viktiga
            är att vi kan garantera hushållen, industrin, näringslivet i Sverige
            tillgång till el alla dygnets timmar till konkurrenskraftiga priser.
            Det är denna ganska stora utmaning som vi har framför oss. Nu
            är det dags att ta detta på allvar. Nu är det dags att skrinlägga
            gammalt käbbel och i stället se hur vi kan garantera elförsörjningen
            när kärnkraftreaktorerna nu håller på att bli gamla.
          </note>
          <note>
            Överläggningen var härmed avslutad.
          </note>
          <note>
            § 7 Svar på interpellation 2014/15:519 om kärnkraftens förutsättningar
          </note>
          <note type="speaker">
            Anf. 8 Statsrådet IBRAHIM BAYLAN (S):
          </note>
          <note>
            Herr talman! Mattias Bäckström Johansson har frågat mig hur jag
            ser på frågan huruvida regeringens agerande riskerar att tidigarelägga
            det scenario som Energikommissionen ska ha sitt fokus på, vilket
            bygger på effektsituationen efter 2025. Mattias Bäckström Johansson
            har också frågat om det är min och regeringens vilja att med ekonomiska
            styrmedel tillse att kärnkraftverk stängs i förtid.
          </note>
          <note>
            Om vi börjar med avgifterna för avfallshantering är principen
            densam ­ ma som den varit tidigare, det vill säga att kärnkraftsägarna
            ska betala hela kostnaden för en säker avfallshantering. Avgiften
            justeras rutinmässigt med några års mellanrum, och höjningen med
            mindre än 2 öre per kilo ­ wattimme var helt i linje med Strålsäkerhetsmyndighetens
            bedömning av vad som krävs för att täcka framtida kostnader.
          </note>
          <note>
            Skatten på termisk effekt har inte justerats sedan 2008. Det
            är inte en skatt på producerad el utan innebär att bolagens fasta
            kostnader ökar. Varken denna justering eller regeringens politik
            i övrigt syftar till att förmå ägarna att stänga reaktorer i förtid.
          </note>
          <note>
            Beträffande det tidsperspektiv som Energikommissionen diskuterar
            tror jag att de flesta är överens om att det är framför allt för
            att hantera utmaningarna efter 2025 som vi nu behöver ta fram
            ett förslag med brett stöd i riksdagen. Första stegen i den processen
            är att samla in och analysera fakta om energimarknaderna med särskilt
            fokus på elmarknaden. Jag är övertygad om att det kommer att ge
            alla i Energikommissionen en bra gemensam plattform för fortsatta
            diskussioner.
          </note>
          <note>
            (forts. § 9)
          </note>
          <note>
            Ajournering
          </note>
          <note>
            Kammaren beslutade kl. 13.25 på förslag av talmannen att ajour
            nera förhandlingarna till kl. 13.3 0, då statsminister Stefan
            Löfven (S) skulle lämna en återrapport från Europeiska rådets
            extrainsatta möte den 23 april.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 13.3 0.
          </note>
          <note>
            § 8 Återrapportering från Europeiska rådets möte
          </note>
          <note type="speaker">
            Anf. 9 Statsminister STEFAN LÖFVEN (S):
          </note>
          <note>
            Herr talman! I torsdags ägde ett extrainsatt möte i Europeiska
            rådet rum med anledning av de många fartygskatastroferna i Medelhavet
            vi tyvärr har kunnat bevittna där ett stort antal människor på
            flykt har drunknat på sin väg till Europa.
          </note>
          <note>
            Huvudfrågan för mötet var vad som kan göras för att rädda liv.
            Den situation vi har sett och ser på Medelhavet är fullständigt
            oacceptabel. Därför var mötet en viktig manifestation för hur
            allvarligt EU:s stats- och regeringschefer ser på denna situation.
          </note>
          <note>
            Mötet inleddes med att vi hedrade offren, alla de människor som
            har förlorat sina liv i flykten över Medelhavet, med en tyst minut.
          </note>
          <note>
            Diskussionen kretsade kring vad EU kan göra, både i form av akuta
            åtgärder och i ett längre perspektiv. Europeiska rådet antog ett
            uttalande som identifierar både omedelbara och långsiktiga åtgärder
            på migrationsområdet.
          </note>
          <note>
            Stats- och regeringscheferna var överens om att detta är en fråga
            som berör hela EU. Flera medlemsländer framhöll att EU solidariskt
            måste ta ansvar för att få till stånd en trovärdig migrationspolitik.
            Fler behöver göra mer.
          </note>
          <note>
            För Sverige var det viktigt att i denna diskussion framhålla
            och poängtera de humanitära aspekterna och att fokus för vår del
            är att rädda liv.
          </note>
          <note>
            Herr talman! Låt mig särskilt lyfta fram tre punkter i uttalandet.
            För det första ska resurserna för sjöräddning ökas minst trefaldigt.
            Det ger ökade möjligheter att rädda människor till havs. Samtliga
            medlemsstater, självfallet inklusive Sverige, aviserade också
            stöd till EU-operationerna Triton och Poseidon.
          </note>
          <note>
            För det andra ska ett nytt pilotprojekt för vidarebosättning
            inom EU startas. Det är ett viktigt första steg för att alla EU-länder
            ska ta sitt ansvar för flyktingmottagandet och för att på sikt
            uppnå en jämnare fördelning av asylsökande inom EU.
          </note>
          <note>
            För det tredje ska insatser mot kriminella nätverk som sysslar
            med människosmuggling över Medelhavet stärkas. Dessa åtgärder
            ska vidtas inom ramen för internationell rätt. En eventuell säkerhets-
            och försvarspolitisk insats i EU:s regi kommer att kräva ett tydligt
            mandat antingen från Libyen eller från FN:s säkerhetsråd.
          </note>
          <note>
            För Sverige är det viktigt att värna principen att den som har
            rätt att söka asyl i EU ska kunna göra det. Europa ska inte vara
            en fästning. Det är därför positivt att vi har fått igenom att
            uttalandet innehåller ett uttryckligt försvar av asylrätten och
            att det förtydligas att alla länder måste leva upp till det gemensamma
            regelverket för asylsökande och asylsökandes villkor.
          </note>
          <note>
            För Sverige var det också betydelsefullt att stryka en mening
            i en tidig version av uttalandet. Det var en mening som många
            nog reagerade på, för det stod nästan att man skulle förhindra
            migranter att nå Medelhavets stränder. På svenskt initiativ ströks
            denna mening, men jag kan informera kammaren om att det krävdes
            en lång diskussion för att få igenom denna strykning.
          </note>
          <note>
            På dagordningen fanns inte frågan om fler lagliga vägar till
            EU i så måtto att kommissionen inte hade några som helst sådana
            förslag.
          </note>
          <note>
            Som jag nämnde i EU-nämnden i onsdags tog jag på toppmötet ändå
            upp vår önskan att EU-kommissionen ska lägga fram förslag på fler
            lagliga vägar för att söka asyl i EU, inklusive att studera om
            humanitära visum kan vara en framkomlig väg. För det fanns tyvärr
            inget stöd. Det vann inte gehör hos de andra medlemsstaterna,
            men Sverige kommer givetvis att fortsätta att driva frågan om
            fler lagliga vägar till EU.
          </note>
          <note>
            Herr talman! Sammantaget är det slutliga uttalandet bättre än
            det första utkastet som fanns inför toppmötet. Sverige fick gehör
            för flera viktiga synpunkter.
          </note>
          <note>
            Uttalandet stakar ut vägen framåt. I mitten av maj ska kommissionen
            presentera ett meddelande om en europeisk agenda för migrationspolitiken.
            En färdplan med åtgärder ska tas fram inför mötet i Europiska
            rådet i juni då en ny diskussion om migration väntas äga rum.
          </note>
          <note>
            Sverige kommer att fortsätta att driva på för en human flyktingpolitik
            där alla EU-länder tar sitt ansvar.
          </note>
          <note type="speaker">
            Anf. 10 MARIE GRANLUND (S):
          </note>
          <note>
            Herr talman! Jag tackar statsministern för återrapporteringen
            från Europeiska rådets möte. Det var tråkigt att det behövdes
            ett extramöte men samtidigt viktigt att det kom till stånd med
            tanke på de tragiska händelserna på Medelhavet. Att människor
            som flyr från konflikt kommer i händerna på skrupelfria människosmugglare
            är oerhört tragiskt. Ur den aspekten var det välkommet att detta
            toppmöte kom till stånd.
          </note>
          <note>
            Jag får gratulera statsministern till att han hela tiden har
            slagits för asylrätten och framgångsrikt lyckats mildra en del
            skrivningar om att hindra migranter att ta sig från Nordafrika.
            Vi välkomnar att Sverige har varit en röst i detta och kunnat
            göra skillnad.
          </note>
          <note>
            De slutsatser man kommit fram till är viktiga, till exempel att
            öka resurserna till sjöräddning.
          </note>
          <note>
            Jag hoppas att rådet tar tag i frågan om att hitta en bättre
            ansvarsför ­ delning för de flyktingar som kommer. Ibland kan
            vi tycka att kommis ­ sionen petar i mycket. Man jagar Sveriges
            föreningsliv på moms, man dis ­ kuterar om enbär ska få finnas
            i snus och så vidare. Men när det handlar om liv och död och hur
            människor ska kunna komma till Europa på ett bra sätt tar man
            inte samma krafttag.
          </note>
          <note>
            Europa skulle kunna ta emot många fler flyktingar om vi hade
            en bättre fördelning. Angela Merkel har kommit med olika förslag
            i den riktningen. Kan statsministern utveckla lite hur detta arbete
            kan se ut framöver?
          </note>
          <note type="speaker">
            Anf. 11 Statsminister STEFAN LÖFVEN (S):
          </note>
          <note>
            Herr talman! När jag besökte Berlin tidigare i år diskuterade
            jag och Angela Merkel bilateralt behovet av att fler EU-länder
            tar sitt ansvar. Exempelvis är det ganska precis hälften av EU:s
            medlemsstater som samarbetar med UNHCR om kvotflyktingar.
          </note>
          <note>
            Avsikten med slutsatsen är att fler länder ska åta sig detta.
            Nu är det ett projekt, och det kan man tycka är för dåligt. Alla
            borde ta emot kvotflyktingar i samarbete med FN:s flyktingkommissariat.
            Nu är det inte så, och då är detta ett steg framåt.
          </note>
          <note>
            Det står också att vi på allvar måste leva upp till våra gemensamma
            regler för asylpolitiken och de asylsökandes villkor. Efter de
            katastrofala händelserna i Medelhavet där många människor miste
            livet under sin flykt kan vi ändå se en något ökad medvetenhet
            om behovet av att vi hjälps åt i EU för att människor ska få hjälp
            och inte fara så illa.
          </note>
          <note type="speaker">
            Anf. 12 MARIE GRANLUND (S):
          </note>
          <note>
            Herr talman! Jag tackar statsministern för svaret, som jag tycker
            pekar i en positiv riktning. Det beräknas nu att 1 miljon människor
            väntar vid Afrikas kust för att kunna ta sig till Europa. Om vi
            ska kunna hantera det här på ett bra sätt måste självklart fler
            länder vara med. Det kan inte vara rimligt att vi har en europeisk
            union där vi kommer överens om ett gemensamt förfaringssätt för
            hur vi ska hantera det men att sedan ganska många länder inte
            uppfyller det alls. Det handlar om kvotflyktingar, men det handlar
            också självklart om den vanliga asylrätten, som hela tiden måste
            värnas. Därför är det glädjande att statsministern för vidare
            frågan.
          </note>
          <note type="speaker">
            Anf. 13 Statsminister STEFAN LÖFVEN (S):
          </note>
          <note>
            Herr talman! Återigen: Det var väldigt bra att vi tydligt fick
            in asylrätten i dokumentet. Det skedde på svenskt initiativ. Jag
            menar att det är oerhört viktigt att vi åtar oss detta och ger
            tydligt uttryck för det i ett sådant här dokument.
          </note>
          <note>
            Som jag sa finns det dessvärre ingen beredvillighet att påbörja
            en diskussion om fler lagliga vägar in. Vi har tagit upp detta
            och kommer att driva det för att vi tycker att det är viktigt,
            men det kommer att krävas ett tålmodigt arbete i just den delen.
          </note>
          <note type="speaker">
            Anf. 14 MARIA PLASS (M):
          </note>
          <note>
            Herr talman! Jag tackar statsministern för redogörelsen. Vi är
            alla överens om att situationen i Medelhavet är fruktansvärd.
            Personer inklusive barn dör på sin färd över Medelhavet i hopp
            om att finna trygghet och något som är bättre än den situation
            de befinner sig i. En situation där människor utnyttjas av hänsynslösa
            smugglare är helt oacceptabel.
          </note>
          <note>
            Vi hade samråd i EU-nämnden inför mötet i Europeiska rådet angående
            den deklaration som skulle antas. När det gäller deklarationen
            och samrådet innan är det klart att betoningen i deklarationen
            mer ligger på hur man ska komma åt smugglarna än på hur vi hanterar
            flyktingsituationen inom EU.
          </note>
          <note>
            Ett problem är i dag att det är för få länder som tar emot flyktingar.
            Projektet med vidarebosättning är också frivilligt. Mina frågor
            till statsministern är därför: Hur mycket drev statsministern
            på i frågan om solidariskt flyktingmottagande i EU? Var det något
            land som deklarerade att det skulle ta emot fler flyktingar?
          </note>
          <note type="speaker">
            Anf. 15 Statsminister STEFAN LÖFVEN (S):
          </note>
          <note>
            Herr talman! Jag drev på i just frågan om att det krävs ett solidariskt
            mottagande bland EU-länder i allmänhet. Alla medlemsstater ska
            bidra i precis den frågan.
          </note>
          <note>
            Diskussionen rörde sig kring inte minst kvotflyktingfrågan och
            att det skulle påbörjas ett sådant projekt. Där nämndes bland
            annat olika antal, men det är lika bra att vara ärlig med riksdagen
            och säga att det antalet var alldeles för futtigt för att över
            huvud taget föras ned på papper. Nu är det viktigt att kommissionen
            återkommer till rådet och medlemsstaterna om hur detta ska påbörjas,
            att fler länder tar emot kvotflyktingar.
          </note>
          <note>
            Vi måste åter börja fråga oss om det kan finnas fler lagliga
            vägar. Den frågan får vi fortsätta att driva. Vi vill att kommissionen
            fortsätter att driva den. Jag har som sagt tagit upp detta. Det
            var vi som tog initiativet. Det finns, som jag nämnde tidigare,
            en större medvetenhet och kanske en något större ansvarskänsla
            när det gäller en mer solidarisk flyktingmottagning inom EU, inte
            minst med tanke på de katastrofer som inträffat i Medelhavet.
            Men här gäller det att fortsätta att ligga på. Det bara är så.
          </note>
          <note type="speaker">
            Anf. 16 MARIA PLASS (M):
          </note>
          <note>
            Herr talman! I Donald Tusks uttalande och i Europeiska rådets
            kommuniké står det att EU ska motverka illegal migration bland
            annat genom att stärka gränskontrollerna i länder som Tunisien,
            Mali och Nigeria. Att försöka stänga inne flyktingar är motsatsen
            till att försöka lösa problem och gå till botten med dessa. Hurdan
            var statsministerns reaktion på denna punkt?
          </note>
          <note type="speaker">
            Anf. 17 Statsminister STEFAN LÖFVEN (S):
          </note>
          <note>
            Herr talman! Det var där vi fick bort den mening i det första
            utkastet som man mycket klart kunde tyda som att syftet i första
            hand var att hålla borta flyktingar, människor med svårigheter,
            från Medelhavets stränder. Det fanns en sådan mening där, men
            den togs bort på svenskt initiativ.
          </note>
          <note>
            Men det är klart att det finns illegal migration. Vi måste se
            de skrupelfria människohandlarnas agerande. Det är klart att det
            finns en skyldighet för oss att agera så att människor inte hamnar
            i klorna på dessa.
          </note>
          <note>
            Det var just av det skäl som Maria Plass tar upp som vi drev
            att den här meningen skulle bort, och det var den som det tog
            sin tid att få bort. Det krävdes lite argumentation, men den togs
            bort.
          </note>
          <note type="speaker">
            Anf. 18 JOHAN NISSINEN (SD):
          </note>
          <note>
            Herr talman! Hur anser statsministern att EU:s yttre gränsskydd
            kan förbättras? Vilka tredjeländer ser statsministern som möjliga
            samarbetspartner för stabilisering av vårt närområde?
          </note>
          <note type="speaker">
            Anf. 19 Statsminister STEFAN LÖFVEN (S):
          </note>
          <note>
            Herr talman! Det finns ett samarbete med länder i närområdet.
            De nämns också i slutsatserna. Man kan fortsätta stödet till Tunisien,
            Egypten, Sudan och så vidare. Men det var precis i det sammanhanget
            som den mening togs bort som förut kunde tolkas och refereras
            till som ett uttryckligt hinder för människor att komma till Medelhavets
            stränder. Det är dock självfallet så att de här länderna vill
            ha ett samarbete i dessa frågor. Turkiet nämns också i slutsatserna.
            Här är det fråga om ett stöd, en support, för det gränsskydd som
            de här länderna vill ha.
          </note>
          <note>
            Men det är inte fråga om att den primära uppgiften skulle vara
            att se till att flyktingar inte kan komma till Medelhavets stränder.
            Däremot handlar det, som jag sa tidigare, om att skydda människor
            som redan är i en prekär situation från att hamna i händerna på
            fullständigt skrupelfria människohandlare.
          </note>
          <note type="speaker">
            Anf. 20 JOHANNA JÖNSSON (C):
          </note>
          <note>
            Herr talman! Hej, Stefan! Jag har en lite jobbig fråga till dig.
            Jag ställer inte den för att jag vill sätta dit dig eller för
            att mitt parti ska få fler röster, statsministern, utan för att
            jag ligger vaken på nätterna och vrider och vänder på det här.
            Jag tycker att det är oerhört svåra frågor.
          </note>
          <note>
            Jag reser väldigt mycket i landet just nu. Jag kom in i riksdagen
            i höstas och har rest runt massor. Överallt träffar jag människor
            som själva har tagit sig hit via den här vidriga hinderbanan.
            Nu sitter de och försöker få hit sina nära och kära och sätta
            dem i säkerhet.
          </note>
          <note>
            Vi vet att det första vi gör när en kris eller konflikt uppstår
            någonstans är att ta bort möjligheten att komma hit på laglig
            väg. Som någon tidigare sa här sitter det uppemot 1–1 ½ miljon
            människor i norra Afrika och väntar på att ta sig över till EU.
            Samtidigt dör det fler än någonsin i vattnet där.
          </note>
          <note>
            Det är inte längre realistiskt – och du har påpekat det själv
            här – att tro att EU inom överskådlig tid kommer att göra någonting
            åt detta. Vi måste såklart fortsätta att kämpa, men vi vet att
            det inte kommer att hända något särskilt snart. Flera av medlemsländerna
            är på väg i helt fel riktning. Även här i Sverige växer en opinion.
            Människor är oroliga och undrar vad som är på väg att hända med
            samhället. Vi har sett en mångdubbling av antalet asylsökande
            i Sverige, och vi vet att systemen är så trasiga att man i vissa
            kommuner går på knäna.
          </note>
          <note>
            Under mina sömnlösa nätter har jag landat i att vi alla har ett
            väldigt stort ansvar i de här frågorna, varenda en av oss. Jag
            har ett större ansvar som riksdagsledamot och migrationspolitisk
            talesperson. Statsministern har ett ännu större ansvar och en
            ännu större tyngd på sina axlar.
          </note>
          <note>
            Vad vill du göra, statsministern, nu när du vet att EU inte kommer
            att öppna för fler lagliga vägar? Vilken riktning vill du leda
            det här landet i? Vilka steg vill du ta på vägen? Hur vill du
            minska den växande oron?
          </note>
          <note type="speaker">
            Anf. 21 Statsminister STEFAN LÖFVEN (S):
          </note>
          <note>
            Herr talman! Först vad gäller Sveriges politik på området: Det
            får vi diskutera vid ett annat tillfälle. Vi har en migrationspolitik
            och ska självfallet ta ansvar för och se till att de människor
            som kommer hit ska få sin asylrätt prövad. Då ska vi agera utifrån
            den policy som gäller för Sverige.
          </note>
          <note>
            Den här diskussionen gäller Europeiska unionen och EU:s medlemsstater.
            Fokus vid sammanträdet var först och främst på att rädda liv,
            att se till att vi inte behöver uppleva fler av de katastrofer
            som vi har sett. Därför blev det minst en tredubbling av insatserna
            till Triton och Poseidon. Alla medlemsstater har anmält att man
            är beredd att bidra med båtar, flyg och andra insatser. Sverige
            har hög beredskap. När Frontex anger vad man behöver ska vi snabbt
            svara upp mot det.
          </note>
          <note>
            Det andra gällde att stå upp för asylrätten. Det var på svenskt
            initiativ som vi fick in en skrivning om det. När någon människa
            kommer till någon av medlemsstaterna och söker asyl har den personen
            rätt att få sin sak prövad. Det var vik tigt att få in det i dokumentet
            så att ingen kan säga att vi inte står upp för detta på riktigt.
            Den asylrätten måste finnas.
          </note>
          <note>
            Det var också viktigt att få med i dokumentet att det ska vara
            en mer solidarisk mottagning. Som jag sa har vi önskat att det
            ska göras mer inom EU. Nu tas det i alla fall ett första kliv,
            och vi konstaterar att fler länder i samarbete med UNHCR måste
            se till att fler kvotflyktingar får möjlighet att komma till EU:s
            medlemsländer.
          </note>
          <note>
            Det sista är att vi har tagit upp och tagit initiativ till att
            hitta fler lagliga vägar, att kommissionen ska återkomma med sådana
            förslag. Jag kan dock konstatera att beredvilligheten till den
            diskussionen inte är så stor.
          </note>
          <note type="speaker">
            Anf. 22 JOHANNA JÖNSSON (C):
          </note>
          <note>
            Herr talman! Tack, statsministern, för svaret på min fråga!
          </note>
          <note>
            Det jag menar är just hur Sverige kan gå före i detta, även inom
            EU, även för att få med de länder i EU som ändå vill göra mer.
            Vad kan vi göra ytterligare nu?
          </note>
          <note>
            Vi kan inte bara sitta och vänta på nästa steg, när vi vet att
            det kommer att landa i att det inte kommer att finnas fler lagliga
            vägar. Det är bra med en insats som räddar människor akut. Det
            måste självklart till, för människor dör ju hela tiden, dagligen.
          </note>
          <note>
            Men vad kan vi göra ytterligare? Vad kan vi göra mer? De här
            människorna sitter där nu. Vad ska jag säga till Aidin, som jag
            träffa de häromdagen, vars pappas kusin sitter fast där och kommer
            att behöva sätta sig på en av de båtarna? Vågorna går fortfarande
            höga.
          </note>
          <note>
            Vad gör vi ytterligare – inom EU och i vilket sammanhang som
            helst? Vad gör vi mer?
          </note>
          <note type="speaker">
            Anf. 23 Statsminister STEFAN LÖFVEN (S):
          </note>
          <note>
            Herr talman! Jag kan försäkra Johanna Jönsson att jag känner
            precis lika mycket för dessa arma människor. Det är av det skälet
            som jag agerar inom ramen för EU: Vad kan vi göra mer tillsammans?
            Europeiska rådets möte har till syfte att hitta ett gemensamt
            uppträdande så långt det går. Det är detta som diskuteras.
          </note>
          <note>
            Vi i Sverige står upp för vår solidariska migrationspolitik,
            för möjligheter för de människor som kommer hit och flyr att få
            sin sak prövad. Vad vi kan göra ytterligare är att se till att
            fler länder står upp för detta, för då finns det fler möjligheter,
            och vi kan driva rätten till fler lagliga vägar.
          </note>
          <note>
            Jag kan dock inte bestämma över andra länder, hur de ska göra,
            utan det handlar om ett tålmodigt, systematiskt arbete för att
            se till att EU som helhet står upp för en solidarisk migrationspolitik
            som ger människor möjlighet att ta sig från dessa fruktansvärda
            förhållanden.
          </note>
          <note type="speaker">
            Anf. 24 EMMA WALLRUP (V):
          </note>
          <note>
            Herr talman och herr statsminister! Det är mycket positivt att
            man nu tredubblar insatsen och ger Triton ett förtydligat uppdrag
            att rädda liv. Vi i Vänsterpartiet hade dock önskat att man hade
            inrättat en operation endast i syfte att rädda liv, som Mare Nostrum.
            Ett Mare Nostrum II, finansierat med medel från EU och dess medlemsstater,
            hade varit det bästa. Samtidigt är det viktigt, som det talas
            om, att det blir fler lagliga vägar in i EU.
          </note>
          <note>
            Jag undrar om statsministern i diskussionerna såg att något annat
            land var positivt inställt till att jobba med fler lagliga vägar
            och humanitära visum. Jag undrar också om Sverige skulle kunna
            ta initiativ och samarbeta med antingen organisationer i andra
            länder som jobbar med detta eller rent av andra länder som har
            kommit så långt i den här frågan.
          </note>
          <note type="speaker">
            Anf. 25 Statsminister STEFAN LÖFVEN (S):
          </note>
          <note>
            Herr talman! Först: Mare Nostrum var en nationell, italiensk
            insats, väl värd goda vitsord, men det som diskuterades på mötet
            var Triton och Poseidon, inom ramen för Frontex.
          </note>
          <note>
            Där var alla länder beredda att bidra. Då är fokus att rädda
            liv. Det var tydligt att flera länder – eller åtminstone två som
            jag hörde – sa att de var beredda att göra det ena och det andra
            men att det förutsätter att det görs för att rädda liv, inte för
            något annat, inte för att köra bort människor.
          </note>
          <note>
            Jag tror att det budskapet gick fram tydligt, att detta var fokus.
            Jag tycker också att det står tydligt i slutsatserna: ” Our immediate
            priority is to prevent more people from dying at sea.” Så står
            det redan i inledningen, och det finns flera liknande formuleringar:
            ” search and rescue possibilities”. Det är vad detta bygger på.
          </note>
          <note>
            Sedan har vi en skyldighet att ta i med hårdhandskarna mot människosmugglarna.
            Det tycker jag är fullständig naturligt. Vi ska göra det inom
            ramen för internationell rätt. Men de ska veta att alla EU:s medlemsstater
            kommer att agera gentemot dem. Där ska inte någon pardon lämnas,
            tycker jag. De är fullständigt skrupelfria.
          </note>
          <note>
            Vad gäller flera länder kan jag vara ärlig och säga till Emma
            Wallrup: Nej, det blir inget vågen för det – jag är så gott som
            ensam. Det är tydligt i det ögonblicket att vi ihärdigt måste
            fortsätta att diskutera de möjligheterna, vilka de nu kan vara.
            Men det är mycket dålig uppställning kring den frågan. Det är
            lika bra att vara ärlig och säga det.
          </note>
          <note>
            Därför är frågan om man kan ta andra initiativ. Det här ärendet
            rörde vad vi gör inom ramen för EU och hur vi kan få till en diskussion
            i kommissionen. Där är det ett mycket svagt bemötande.
          </note>
          <note type="speaker">
            Anf. 26 EMMA WALLRUP (V):
          </note>
          <note>
            Herr talman! Det är viktigt, statsministern, att vi fortsätter
            att bevaka att de här insatserna verkligen kommer att ha som huvudfokus
            att rädda liv och inte jaga flyktingar.
          </note>
          <note>
            Det är också mycket viktigt att det nu lyfts upp i debatten att
            vi måste arbeta med grundorsakerna till migrationsströmmarna,
            bekämpa klimatförändringen med minskade utsläpp och anpassningsåtgärder,
            överbrygga globala orättvisor med ökat bistånd och en progressiv
            handelspolitik samt stoppa vapenexporten.
          </note>
          <note>
            Vi kan inte ha en orättvis resursfördelning och samtidigt stänga
            gränserna för dem som kämpar för livet på grund av konflikter
            i en alltmer utsatt situation. Många av de här konflikterna kommer
            av en misstänksamhet mot väst. Mycket rekrytering sker på grund
            av att det finns en stor misstänksamhet mot väst. Här måste vi
            börja prata om att bygga förtroende igen i grunden och jobba för
            en rättvis fördelning globalt för att komma till rätta med grundorsakerna.
          </note>
          <note>
            Hur ser statsministern på detta?
          </note>
          <note type="speaker">
            Anf. 27 Statsminister STEFAN LÖFVEN (S):
          </note>
          <note>
            Herr talman! Återigen: Huvudfokus är att rädda liv, och det är
            klart att vi då också får följa upp och se till att det är detta
            som sker. Det handlar om att hitta människor som är i svårigheter
            ute på Medelhavet och rädda deras liv. Det är det som är fokus.
          </note>
          <note>
            Beträffande grundorsakerna: Det är en bred diskussion, och det
            är självfallet viktigt att man åtgärdar det som gör att människor
            faktiskt behöver fly. Därför tycker jag att det är viktigt att
            också i det sammanhanget diskutera EU:s biståndsinsatser. EU är
            trots allt den största biståndsparten i världen och ska fortsätta
            vara det. Vi kan göra så mycket så att människor kan fara väl
            i sina egna länder. Är det så att människor kommer hit och behöver
            få sin asylrätt prövad, då ska de ha den rätten. Det har vi stått
            upp för och fått in i slutsatserna. Vi kan fortsätta peka på att
            den rätten ska finnas i alla EU:s medlemsstater.
          </note>
          <note type="speaker">
            Anf. 28 TINA ACKETOFT (FP):
          </note>
          <note>
            Herr talman! Tack, statsministern, för återrapporteringen! Vi
            är väl alla, skulle jag nästan kunna säga, eniga och besvikna
            över utfallet av mötet, eftersom det i uttalandet och resultatet
            saknas förslag just om lagliga vägar in i EU. De åtgärder som
            man hela tiden trycker på är snarare hur vi ska kunna slippa de
            här människorna, hur vi inte ska behöva se dem, hur vi inte ska
            behöva ta itu med problemet.
          </note>
          <note>
            Man säger att migrationsströmmarna ska motverkas, fast vi egentligen
            vet att det enda sätt vi kan motverka migrationsströmmarna på
            är genom att få fred i Syrien, Libyen och övriga delar av Afrika.
            Då kan man väl säga att FN:s misslyckande är något som är att
            beklaga, och Rysslands roll i det hela är något som samfundet
            verkligen måste ta itu med, om vi ska få fred i någon del av världen.
          </note>
          <note>
            Folkpartiet har länge betonat just vikten av en solidarisk bördefördel
            ­ ning, om vi nu ska kalla människor ”bördor” när det gäller dem
            som flyr till Europa. Därför är vi väldigt glada och positiva
            till det förslag som An ­ gela Merkel lägger fram om att mer eller
            mindre skrota den så kallade Dublinförordningen. Jag förstod att
            statsministern var inne på samma tankar, men jag vill gärna höra
            om så var fallet, om jag uppfattade det korrekt.
          </note>
          <note>
            Den positiva åtgärd vi ser är den förstärkning som Triton nu
            kommer att få. Jag skulle vilja ha ett förtydligande från statsministern.
            Amnesty har varit väldigt oroliga över att Tritons mandat inte
            förändras. Därmed kan inte de räddningsinsatser som vi eftersträvar
            utföras.
          </note>
          <note>
            Är det statsministerns bestämda åsikt att Tritons mandat inte
            behöver förändras? Kan man gå in med räddningsoperationer och
            ha fokus på dem, inte på att stöta bort?
          </note>
          <note type="speaker">
            Anf. 29 Statsminister STEFAN LÖFVEN (S):
          </note>
          <note>
            Herr talman! I den sista delen är mandatet ett utvidgat mandat
            just med det uttalade syftet att rädda liv. Därför avslutas den
            första paragrafen med det jag läste upp tidigare. Den omedelbara
            och närliggande prioriteringen nu är att förhindra att fler människor
            dör till havs. Det är själva ingången.
          </note>
          <note>
            Sedan finns det i paragraf 3 a skrivningen ” search and rescue
            possibilities ”. Där ligger fokus, och vi var väldigt noga med
            att understryka det under samtalets gång. Som jag nämnde tidigare
            gav andra medlemsstater uttryck för att det vi nu gör och den
            hjälp vi bistår med syftar till att rädda liv – där ligger fokus.
            Det var ingången, och det var Europeiska rådets avsikt med satsningen.
          </note>
          <note>
            Det som Angela Merkel tog upp om Dublinförordningen var mer inne
            på temat att om vi inte fullföljer förordningen kan dess existensberättigande
            ifrågasättas. Det är ett fullt logiskt resonemang. Den ska inte
            skrotas, men den måste följas bättre. Det gäller exempelvis hur
            fingeravtryck tas och hur det kan säkerställas var människor har
            kommit in i EU. Det sköts alldeles för dåligt nu och måste förbättras.
          </note>
          <note>
            Vad gäller uttalandet att lagliga vägar saknas kunde vi som jag
            sa inledningsvis konstatera att det över huvud taget inte fanns
            med i den ursprungliga texten. Det fanns inte på dagordningen
            enligt kommissionens förslag. Här får man tränga sig in och säga:
            Vi tycker ändå att det borde vara med. Men när man är ensam bland
            28 och 27 inte säger något kan jag lova att det är svårt att få
            majoritet.
          </note>
          <note type="speaker">
            Anf. 30 TINA ACKETOFT (FP):
          </note>
          <note>
            Herr talman! Jag har en kort följdfråga.
          </note>
          <note>
            Om vi uppehåller oss vid smugglarnas roll sa statsministern att
            man menar att man ska ta i med hårdhandskarna mot dem. Paralleller
            har dragits till tidigare insatser där man har bekämpat båtar
            utanför Afrikas kust, men då talar vi inte om människosmugglare
            utan om vapensmugglare och så vidare.
          </note>
          <note>
            Exakt vilken typ av åtgärder diskuterar man? För man inte den
            diskus ­ sionen, utan säger man bara att man ska ta i med hårdhandskarna,
            följa internationell lag, vilket ju är bra, och så vidare? Vilka
            åtgärder kan man ta till?
          </note>
          <note type="speaker">
            Anf. 31 Statsminister STEFAN LÖFVEN (S):
          </note>
          <note>
            Herr talman! Vad det kan vara får den höga representanten återkomma
            till. Som anges i rubriken gäller det ” Fighting traffickers in
            accordance with international law ”. Man är noga med att trycka
            på att det som ska göras måste göras i enlighet med internationell
            rätt. Om man är inom något lands gränser är det självfallet det
            landets lag och internationell rätt som måste följas.
          </note>
          <note>
            De exempel som står är ” disrupt trafficking networks ”, det
            vill säga att störa nätverken, och ” undertake systematic efforts
            to identify, capture and destroy vessels before they are used
            by traffickers ” och så vidare. Syftet är alltså både att störa
            nätverk och att systematiskt identifiera, beslagta och förstöra
            båtarna innan de används – återigen under internationell rätt.
          </note>
          <note type="speaker">
            Anf. 32 DÉSIRÉE PETHRUS (KD):
          </note>
          <note>
            Herr talman! Jag tackar statsministern för återrapporten.
          </note>
          <note>
            Det är bra att regeringen och statsministern har haft en humanitär
            ansats. Det står Kristdemokraterna verkligen bakom. Och det är
            bra att EU:s regeringschefer vill öka Tritoninsatsen, men det
            gäller framför allt om man vill öka räddningsinsatserna, inte
            skydda EU från migranter.
          </note>
          <note>
            Det är bra om fler EU-länder ställer sig positiva till att ta
            emot flyktingar och att solidariteten ökar i EU. Vi ska bekämpa
            människosmugglare, precis som det står i dokumentet, men det får
            inte innebära att man angriper flyktingarna och deras rätt att
            söka skydd.
          </note>
          <note>
            Att det talas om militära insatser gör naturligtvis att man kan
            bli lite orolig för vad detta är och vart det ska ta vägen.
          </note>
          <note>
            När det gäller fler lagliga vägar in hade vi en diskussion redan
            innan statsministern åkte ned till toppmötet. Jag vet inte om
            det är EU som försöker dribbla bort statsministern eller om det
            är statsministern som försöker dribbla bort oss. Jag tycker att
            det står kvar.
          </note>
          <note>
            I punkt 3 f står det att vi fortfarande ska ge stöd till Tunisien,
            Egypten, Sudan, Mali och Niger för att övervaka och kontrollera
            deras landgränser och rutterna. Detta ska bygga på de militära
            operationer som vi gör i området. Tidigare stod det Atalantainsatsen,
            men det gör det inte nu.
          </note>
          <note>
            Om vi ska stödja att människor inte ska kunna lämna sina länder,
            hur ska då människor som kanske är utsatta för tortyr och annat
            kunna söka skydd? Det är där vi menar att det måste finnas möjlighet
            till nödvisum från tredjeland.
          </note>
          <note>
            Jag undrar: Använde statsministern någon argumentation för detta?
            Vi måste försöka värna asylrätten. Då kan vi inte gå med på att
            människor ska stoppas vid gränserna.
          </note>
          <note type="speaker">
            Anf. 33 Statsminister STEFAN LÖFVEN (S):
          </note>
          <note>
            Herr talman! Ja, meningen om rätten att söka skydd och asyl togs
            in. Det skedde på svenskt initiativ och befäste det som redan
            gäller. Rätten att söka asyl kan inte fråntas någon. Oavsett vilket
            land i EU man kommer in i har man rätt att få sin sak prövad.
            Det är en viktig princip som vi tog initiativ till. Den kom med,
            och det är bra.
          </note>
          <note>
            Vad gäller en eventuell militär insats eller insatser över huvud
            taget vet vi ännu inte vad det kan bli. Den höga representanten
            ska återkomma med vad det kan handla om.
          </note>
          <note>
            Vi har varit noga med att slå fast att det hela ska ske inom
            ramen för internationell rätt. Jag vill dock samtidigt vara tydlig
            med att jag tycker att det är riktigt att vi ska vara tuffa och
            hårda mot dessa skrupelfria människosmugglare. Det ingår, för
            de har inget som helst medlidande med människor i svåra situationer.
          </note>
          <note>
            Det kan självfallet finnas många anledningar att hålla ordning
            på landgränser. Det vill dessa länder också. Det är ett åtagande
            som man har som land. Att i den mån vi kan hjälpa dem att förhindra
            de nätverk som jag talade om tidigare och att hålla koll på landgränserna
            så att människosmugglarna får det svårare kan ingå i ett sådant
            uppdrag.
          </note>
          <note>
            I texten tog man bort precis den mening som man tidigare refererat
            till skulle kunna göra det svårare för människor att ta sig till
            Medelhavets stränder. Det var inte lätt, men den togs bort. Det
            argumenterade jag för.
          </note>
          <note>
            När det gäller visum från tredjeland och lagliga vägar tog jag
            upp det. Jag konstaterar att av 28 medlemsstater var det ett land
            som tog upp det, och det var Sverige.
          </note>
          <note type="speaker">
            Anf. 34 DÉSIRÉE PETHRUS (KD):
          </note>
          <note>
            Herr talman! Jag tackar statsministern för svaret. Jag blir dock
            varken tryggare eller klokare av det, för det står faktiskt i
            punkt 3 f att vi fortfarande ska övervaka gränserna. Då kommer
            människor inte att kunna söka sig ut. Det som har tagits bort
            är att de inte ska kunna ta sig till Medelhavets strand. Migranterna
            ska alltså stoppas ännu tidigare.
          </note>
          <note>
            Jag kan förstå detta. Det finns människor som söker sig hit av
            ekonomiska skäl och som kanske inte har asylskäl.
          </note>
          <note>
            Men på vilket sätt, statsministern, ska människor som behöver
            skydd från förtryck och tortyr få ett nödvisum eller få ett visum?
            Var ska de söka asyl? Det är min tydliga fråga till statsministern.
          </note>
          <note type="speaker">
            Anf. 35 Statsminister STEFAN LÖFVEN (S):
          </note>
          <note>
            Herr talman! Vi tog upp frågan om fler lagliga vägar men var
            ensamma om detta bland de 28. Det är svårt att få majoritet när
            27 är emot eller i varje fall inte är intresserade. Det låter
            sig inte göras.
          </note>
          <note>
            Men vi har tagit upp frågan, och vi tänker fortsätta att driva
            den. Vi tycker att kommissionen ska återkomma med förslag. Anledningen
            var att frågan över huvud taget inte fanns där från början. Vi
            avser att fortsätta att följa upp den, men jag måste vara ärlig
            här i riksdagens kammare och säga: Vi var det enda av 28 länder
            som tog upp frågan. Det är inte lätt för oss som enskilda att
            säga precis hur detta ska gå till.
          </note>
          <note type="speaker">
            Anf. 36 EVA-LENA JANSSON (S):
          </note>
          <note>
            Herr talman! Samtidigt som EU:s statschefer hade sammanträde
            fö rra veckan sammanträdde också Europarådets parlamentariska
            församling och diskuterade precis samma sak som statscheferna,
            det vill säga de tragiska drunkningsolyckorna i Medelhavet.
          </note>
          <note>
            I den rapport som debatterades och slutligen antogs ställde man
            sig bakom följande: att man ska öka lagliga vägar inklusive kvotflyktingar,
            att man ska säkerställa familjeåterföreningar och att övriga åtgärder
            som UNHCR föreslår ska vidtas.
          </note>
          <note>
            Det är ett tydligt mandat från de 47 medlemsländerna i Europarådet
            – alltså fler länder än i EU. Det kan finnas ett stöd för det
            som statsministern känner sig ensam om. Detta är ett medskick
            till statsministern om att han gärna kan hänvisa till den diskussion
            som fördes i Europarådet vid nästa sammanträde med statscheferna,
            eftersom det verkar som att man tycker olika på olika ställen.
          </note>
          <note type="speaker">
            Anf. 37 Statsminister STEFAN LÖFVEN (S):
          </note>
          <note>
            Herr talman! Jag har ingen kommentar. Jag tar naturligtvis del
            av detta, och jag kan bara konstatera att i den situation som
            rådde vid det här tillfället var det ett – för att uttrycka det
            milt – njuggt mottagande av frågan om fler lagliga vägar.
          </note>
          <note>
            Överläggningen var härmed avslutad.
          </note>
          <note>
            § 9 (forts. från § 7) Svar på interpellation 2014/15:519 om kärnkraftens
            förutsättningar
          </note>
          <note type="speaker">
            Anf. 38 MATTIAS BÄCKSTRÖM JOHANSSON (SD):
          </note>
          <note>
            Herr talman! Tack, statsrådet, för svaret på interpellationen!
          </note>
          <note>
            Arbetet med den energikommission som regeringen har aviserat
            och även sjösatt är någonting som också Sverigedemokraterna välkomnar.
            Det är nödgat för att man långsiktigt ska kunna nå f ram till
            någon form av hållbar e nergiöverenskommelse med ett ramverk som
            tryggar möjligheterna för investeringar i framtiden inom energisektorn.
          </note>
          <note>
            Men det som är bekymret är ju att tidshorisonten för energikommissio
            ­ nen är ju framför allt den effektsituation som företrädesvis
            kommer att inträffa efter 2025 då flera kärnkraftsreaktorer kommer
            att tas ur drift av åldersskäl.
          </note>
          <note>
            Det som händer i dag visar verkligen på sprängkraften i en av
            de fråge ­ ställningar som fanns med i interpellationen om hur
            statsrådet ser på frågan huruvida regeringens agerande riskerar
            att tidigarelägga det scenario som Energikommissionen ska sätta
            fokus på, nämligen effektsituationen efter 2025.
          </note>
          <note>
            Avgiften till Kärnavfallsfonden togs också upp i interpellationen.
            Det är ingenting som Sverigedemokraterna motsätter sig. Det är
            givetvis bra att man gör konservativa antaganden och bra avvägningar
            för att se till att det inte är skattebetalarna som ska stå för
            kostnaderna för det framtida slutförvaret utan att kostnaderna
            ska tas ut i produktionsskedet. Det välkomnas och kan kanske användas
            också be träffande andra produktionsslag att man bär sina kostnader
            fullt ut.
          </note>
          <note>
            När det gäller framtiden för de svenska kärnkraftsreaktorerna
            måste skatten givetvis tas ut på den bärkraft som finns. Sedan
            2008 har energipriserna kraftigt sjunkit samtidigt som regeringen
            gör bedömningen att skatten på den termiska effekten kan ökas,
            alltså att man ökar uttaget.
          </note>
          <note>
            För mig framstår det som väldigt naivt om man inte gör bedömningen
            att det kommer att påverka förutsättningarna för hur länge som
            anläggningarna kan drivas. Det är en utmanande situation hur länge
            anläggningarna kan drivas. Energiministern refererade under den
            föregående interpellationsdebatten till Vattenfalls verkställande
            direktör som har sagt att detta är på marginalen och därmed inte
            påverkar någonting.
          </note>
          <note>
            I en artikel i dag i Dagens Nyheter fick Vattenfalls vd frågan
            om den ändrade inriktningen för driftstiden för Ringhals 1 och
            2. Han svarade då att utan skatten hade man inte fattat det här
            beslutet. Detta är ju en direkt följd av regeringens ekonomiska
            politik. Anläggningar som inte har fallit för åldersstrecket och
            som är välfungerande produktionsanläggningar ska tas ur bruk i
            förtid på grund av den ekonomiska politik som förs.
          </note>
          <note>
            Det är välkommet att man i svaret anger att man inte har avsikt
            att genom den ekonomiska politiken se till att anläggningar stängs
            i förtid. Men någonstans brister sambandet mellan ord och handling.
            Man säger en sak, men i handling gör man något helt annat. Man
            straffbeskattar och ökar skatten på kärnkraften i ett skede när
            det inte finns någon bärkraft för aktörerna att ta ut kostnaderna
            från konsumenterna.
          </note>
          <note>
            Det här forcerar verkligen det scenario som Energikommissionen
            ska arbeta med. Jag tycker att statsrådet fortfarande är svaret
            skyldig på den andra frågan som inte blev besvarad om de energipolitiska
            aspekterna på regeringens ekonomiska politik.
          </note>
          <note type="speaker">
            Anf. 39 JOSEF FRANSSON (SD):
          </note>
          <note>
            Herr talman! Tack, Ibrahim Baylan, för svaret på en del av interpella
            ­ tionens frågeställningar!
          </note>
          <note>
            I näringsutskottet hade vi i dag besök av näringsminister Mikael
            Damberg. Han redogjorde då bland annat för regeringens exportstrategi.
            Det som framkom var inte så jättekonkret, kanske av naturliga
            skäl. Så det är väl för tidigt att uttala sig om ifall denna strategi
            kommer att bära frukt eller inte. Men vi ställer oss naturligtvis
            inte negativa till att regeringen sätter fokus på den här frågan.
          </note>
          <note>
            Samtidigt kan vi konstatera att detta inte innebär någon jättesatsning
            på svenskt näringsliv. Med den andra handen tar man ut betydligt
            större belopp i form av höjda skatter från näringslivet.
          </note>
          <note>
            Vid svensk export måste man utgå från förutsättningarna att svenska
            företag faktiskt kan erbjuda varor som är efterfrågade på marknaden
            till konkurrenskraftiga priser. Saknas den grundförutsättningen
            spelar det kanske inte så stor roll hur duktiga myndigheterna
            är på att erbjuda hjälp för att finna nya marknader och liknande.
          </note>
          <note>
            Sverige har halkat efter jämförbara länder ganska rejält när
            det gäller varuexport. En förutsättning för att marknaden ska
            kunna återta dessa marknadsandelar är att det finns fungerande
            infrastruktur, en fullgod kapitalförsörjning och kompetensförsörjning,
            och inte minst att vi kan erbjuda driftssäker energiförsörjning
            till konkurrenskraftiga priser. Det är en grundförutsättning för
            att vi över huvud taget ska kunna få fram de varor som efterfrågas
            på världsmarknaden. På dessa punkter menar jag att regeringen
            har mycket att bevisa.
          </note>
          <note>
            Det är väl inte obekant för någon att Socialdemokraterna i höstas
            valde att bilda regering tillsammans med ett parti som ifrågasätter
            ekonomisk ti llväxt och inte minst är rabiat motståndare till
            kärnkraft. Miljöpartiets Åsa Romson deklarerade tydligt både i
            valrörelsen och efter regeringsbildningen att flera kärnkraftsreaktorer
            skulle stängas redan under mandatperioden. Nu får hon, som det
            verkar, precis som hon vill då regeringen tvingar fram de förtida
            nedstängningarna genom att höja effektskatten och därmed även
            k ärnavfallsfondsavgiften, som i ett slag blir högre. Det sker
            i ett läge när elpriserna är dopat låga på grund av det man gjort
            tidigare med elcertifikat och så vidare.
          </note>
          <note>
            Dagens besked från Vattenfall om att stänga två reaktorer, kanske
            redan i slutet av den här mandatperioden, tycker jag är tungt.
            Det är tungt för landets industri, tungt för landets arbetare
            och tungt för landsbygdens förutsättningar för framtida tillväxt.
            Jag tycker att det är en sorgens dag.
          </note>
          <note type="speaker">
            Anf. 40 Statsrådet IBRAHIM BAYLAN (S):
          </note>
          <note>
            Herr talman! En central del av regeringens politik är att se
            till att vi fortsatt har en stark basindustri i landet, en tillverkningsindustri
            som för ­ utom att generera jobb och tillväxt i landet kan vara
            en viktig del av vår export och därmed generera exportintäkter.
          </note>
          <note>
            Det är sant som interpella nten och Josef Fransson framför att
            en grundförutsättning är en säker och trygg tillgång på elenergi
            till konkurrenskraftiga priser. Det är målet för hela energipolitiken.
            Men det gäller också att göra det på ett klimatsmart och miljövänligt
            sätt. Om dessa går att kombinera är det naturligtvis något som
            vi ska eftersträva, och det gör vi också.
          </note>
          <note>
            Jag fick frågan huruvida regeringens politik syftar till att
            via politiska beslut stänga kärnkraftverk i förtid. Svaret på
            den frågan är nej. Det ska vara upp till marknaden och ägarna.
            Sanningen är att våra reaktorer håller på att bli gamla. Det är
            ett känt faktum sedan lång tid tillbaka. De äldsta reaktorerna
            är mellan 40 och 45 år gamla. Alla förväntar sig att de ska fasas
            ut. Det var grunden för den borgerliga överenskommelsen 2009–2010
            och utgör i dag riktlinjerna för energipolitiken eftersom riksdagen
            ställde sig bakom det beslutet 2010.
          </note>
          <note>
            Den lösning man då såg var att det skulle byggas ny kärnkraft,
            och det är väl här motsättningen finns. Ny kärnkraft som byggs
            har visat sig vara förknippad med mycket höga kostnader, kostnader
            som antingen garanteras av stater eller i andra fall av industrin.
            I Sverige har riksdagen sagt att ny kärnkraft bara kan byggas
            på marknadsmässiga grunder, det vill säga att den inte får garanteras
            och inte subventioneras. Det har inneburit att ingen har anmält
            intresse för att bygga ny kärnkraft i Sverige, av den enkla anledningen
            att det inte är ekonomiskt lönsamt.
          </note>
          <note>
            Varför är det inte ekonomiskt lönsamt? Jo, därför att priserna
            i Sverige är väldigt låga. Vi har i dag ett pris under 30 öre.
            Det är en halvering per kilowattimme på spotmarknaden. Det har
            skett en halvering de senaste åren. Anledningen till det är naturligtvis
            att vi har lyckats öka elproduk ­ tionen i landet. Vi har ett
            överskott, och även med beslutet i dag från Vat ­ tenfall om att
            2018–2020 fasa ut de två reaktorerna kommer vi fortsatt att ha
            ett överskott. Alla bedömare tror dessutom att vi fortsatt kommer
            att ha låga priser.
          </note>
          <note>
            Dock kan det vara så, och det har vi haft en diskussion om redan
            före det här beslutet, att vi efter 2020 har en del bekymmer med
            effektbalansen för att alla, såväl hushåll som industrier, ska
            kunna vara säkra på att ha tillgång till el även de kallaste vindstilla
            dagarna på vintern. Det är mot den bakgrunden regeringen i dag
            meddelar att vi kommer att återkomma till riksdagen om att upphäva
            det beslut som fattades under den borgerliga regeringen: att stänga
            effektreserven, som ju är en del av energisystemet i dag. Den
            ska enligt riksdagsbeslutet stängas 2020. Vi kommer att föreslå
            att den upphävs så att vi alltid kan garantera tillgången till
            el och alltid till konkurrenskraftiga priser.
          </note>
          <note>
            Jag undrar lite grann vad Sverigedemokraterna egentligen vill.
            Ja, ni är för kärnkraft, det har jag förstått, på samma sätt som
            det finns andra partier som är för och emot. Min fråga är: Menar
            ni på fullaste allvar att kärnkraften inte ska ta ansvar för de
            kostnader som är förknippade med kärnkraft? Jag tycker mig nämligen
            höra lite både och. Är ni verkligen emot att regeringen höjer
            kärnavfallsavgiften?
          </note>
          <note type="speaker">
            Anf. 41 MATTIAS BÄCKSTRÖM JOHANSSON (SD):
          </note>
          <note>
            Herr talman! Vad gäller statsrådets fråga, hur Sverigedemokraterna
            ser på avgiften till Kärnavfallsfonden, framgår det tydligt av
            den interpellation jag ställt att det är något som vi välkomnar,
            liksom att man gör konservativa antaganden för Kärnavfallsfonden
            för säkerställandet av att man inte vältrar över kostnaden på
            skattebetalarna för att nedmontera kärnkraftverken och ta hand
            om det använda kärnbränslet. Det är något som välkomnas och något
            som borde tas ut också av andra kraftslag. Kanske borde man överlag
            ha haft andra modeller för industriella etableringar så att man
            i slutändan inte vältrar över kostnaderna på skattebetalarna.
          </note>
          <note>
            När det gäller effektskatten är det inte en skatt eller avgift
            som härrör sig till vilka samhällskostnader kärnkraften gäller,
            utan det handlar enbart om avgiften till Kärnavfallsfonden. Det
            blir lite problematiskt när statsrådet å ena sidan säger att man
            vill ha en stark basindustri där man förutsätter trygga elleveranser
            och å andra sidan med sin ekonomiska politik ser till att fullt
            funktionsdugliga produktionsanläggningar tas ur drift genom att
            med politiska medel göra dem olönsamma. Det äventyrar och utmanar
            driftssäkerheten i de svenska elnäten när man tar ut baskraften.
            Det handlar om nästan 1 700 megawatt som man kommer att förlora
            och som går över effektbalansen och den kraftbalans som finns
            i det svenska systemet. Redan med dagens förutsättningar kommer
            man att ha bekymmer med att under en tioårsvinter ha negativa
            värden. Jag vet inte när Sverige senast, om någonsin, har haft
            den här kraftbalansen. Där har vi en utmaning vad gäller förutsättningarna
            under de kallaste vintrarna när dessa anläggningar har tagits
            ur drift.
          </note>
          <note>
            Varningsklockorna har ringt. Det kan ses av remissvaren, där
            alla varnat för de energipolitiska konsekvenserna av den ekonomiska
            politik som man vill föra. I det avseendet har regeringen valt
            att inte lyssna. Frågan blir framöver hur man ska lyckas garantera
            att det alltid finns effekt i systemet. Det är en fråga som nu
            aktualiseras ännu mer.
          </note>
          <note>
            Det är tacksamt att statsrådet har tagit upp och debatterat exempelvis
            effektreserven. Bekymret blir den baskraft som nu försvinner och
            vad den ska ersättas med. Företrädesvis är det med vindkraft inom
            elcertifikatssystemet. Den tillgänglighet som man räknar med i
            kraftbalansrapporterna är för vindkraften 6 procent. För att kunna
            ersätta Ringhals 1 och 2 måste nästan 25 000 megawatt vindkraft
            byggas om vi ska ha samma betryggan ­ de marginal vad gäller driftssäkerheten
            i kraftbalansrapporten. Vi måste nästan fyrfaldiga den mängd vindkraft
            som finns i landet i dag för att bära bortfallet av de två kärnkraftsreaktorerna.
            Och då har vi kanske inte ens sett slutet om man kortsiktigt vill
            försöka pressa ned elpriserna ytterligare.
          </note>
          <note>
            Statsrådet säger att det är upp till marknaden och ägaren om
            de vill lägga ned eller inte. Javisst, det är ett sätt att se
            på det. Tvingar man dem att fatta det beslutet genom att höja
            skatterna är det inte att låta det vara upp till marknaden och
            ägarna att avgöra, det vill säga om man ser till att det blir
            avsevärt mycket dyrare att driva anläggningarna. Det finns inget
            annat produktionsslag i sammanhanget som har en effektskatt som
            tas ut. Det är bara kärnkraften som har en effektskatt.
          </note>
          <note>
            Det är en fråga som bör belysas ytterligare. Vi har inte sett
            slutet ännu, inte heller hur man ser på leveranssäkerheten i de
            svenska elnäten. Det här bortfallet kommer inte att lättvindigt
            kunna ersättas av vindkraftverk.
          </note>
          <note type="speaker">
            Anf. 42 JOSEF FRANSSON (SD):
          </note>
          <note>
            Herr talman! Ibrahim Baylan säger – nu kommer jag inte ihåg den
            exakta formuleringen – att vi måste ha ett energisystem som är
            klimatsmart och miljövänligt. Enligt min ekvation står kärnkraften
            inte på något vis i strid med det.
          </note>
          <note>
            Kärnkraft är tvärtom det energislag i Sverige som har bland de
            absolut lägsta koldioxidutsläppen, sett ur ett livscykelperspektiv.
            De är till och med lägre än det som man i folkmun brukar kalla
            förnybart. Det är intressant att till och med IPCC , FN:s klimatpanel,
            talar om vikten av kärnkraften för att kunna möta utmaningarna
            och kunna sänka världens koldioxidutsläpp. Det är inget problem
            i ekvationen att använda sig av just kärnkraft.
          </note>
          <note>
            Ibrahim Baylan säger att det inte finns någon som har anmält
            intresse för ny kärnkraft. Det beror väl på hur man väljer att
            se på frågan. Vi vet alla att Vattenfall ville sjösätta en sådan
            plan, för att åtminstone undersöka vad det skulle innebära att
            bygga ny kärnkraft i Sverige i dag. De ville undersöka möjligheterna,
            men inte ens det fick de göra för den nya regeringen, som uppenbarligen
            hyser särskilt agg mot just kärnkraften.
          </note>
          <note>
            Regeringen satte stopp för att ens undersöka förutsättningarna
            för vad det skulle kosta och vilka säkerhetskrav vi skulle behöva
            sätta upp. Den möjligheten fick Vattenfall alltså inte ens. Och
            det är otroligt beklagligt. Vi hade kunnat ta med oss det arbetet,
            inte minst in i E nergikommissionen som just ska diskutera framtidens
            energislag. Men nu vet vi inte det, på grund av att regeringen
            var snabb med att stoppa den undersökningen. Det är mycket beklagligt.
          </note>
          <note type="speaker">
            Anf. 43 BÖRJE VESTLUND (S):
          </note>
          <note>
            Herr talman! Jag skulle tippa på att diskussionerna om kärnkraften
            lär fortsätta i den här kammaren för all framtid. Det har alltid
            varit en stor fråga.
          </note>
          <note>
            Det viktigaste i sammanhanget är att fråga sig om det finns någon
            stor risk för kraftigt höjda energipriser eller brist på energi
            i det här landet. Ingen enskild bedömare är ens i närheten av
            sådana teorier över huvud taget. Tvärtom har de flesta energiföretag
            just nu väldiga bekymmer med att priset på energi bara går nedåt.
            Vi vet från flera håll att man är bekymrad . Bolag som tidigare
            kunde leverera jättestora överskott till sina ägare kan inte göra
            det på samma sätt i dag. Det vet vi också från flera olika håll.
          </note>
          <note>
            Sanningen när det gäller att bygga ny kärnkraft är att det inte
            någonstans, i varje fall inte i Europa – jag känner inte till
            hur det är i hela världen – finns ett enda exempel där man har
            byggt ny kärnkraft utan att ha varit tvungen att ha ganska stor
            statlig subvention.
          </note>
          <note>
            När det gäller att bevara den gamla kärnkraften är den ett av
            de kanske billigaste energislagen, som dessutom kan framställas
            i våra gamla kärnkraftverk. Och det är ett känt faktum att i princip
            alla regeringar därför har tagit ut avgifter på kärnkraften, men
            man har gjort det också på vattenkraften i form av högre hyror
            på fastigheter. Man har velat se till att just de bolagen inte
            har någon fördel av att ha väldigt låga kostnader. Men vi har
            den nordiska marknaden och det sätt på vilket priser sätts där,
            vilket innebär att energipriset motsvaras av det högsta budet
            för dagen. Det måste vi försöka hantera på något lämpligt sätt.
          </note>
          <note>
            Jag tror inte att man kommer att lägga ned kärnkraftverk i framtiden
            av något annat skäl än att de blir just gamla. Hur fort det kommer
            att gå är jag inte människa att bedöma. Men det finns de som bedömer
            att det kommer att ta 20 år; andra säger att man kommer att göra
            det inom en tioårsperiod. Jag kan inte det och ska därför inte
            gå in i den diskussionen.
          </note>
          <note>
            Man ska dock inte komma och påstå att det skulle finnas någon
            risk för att vi kommer att lida brist på energi i Sverige. Något
            sådant finns inte. Ett exempel är att Barsebäcks kärnkraftverk
            snart har ersatts med en kraftig utbyggnad av vindkraft i Skåne,
            eller elområde 1 som det heter.
          </note>
          <note type="speaker">
            Anf. 44 Statsrådet IBRAHIM BAYLAN (S):
          </note>
          <note>
            Herr talman! Tack, Börje Vestlund!
          </note>
          <note>
            Sverige har i dag ett stort överskott av el, tack vare att vi
            har haft en kraftig utbyggnad inom certifikatsystemet. Och det
            gäller inte bara vindkraft. Certifikatsystemet är teknikneutralt.
            Det är huvudsakligen biomassa, bioenergi och vindkraft.
          </note>
          <note>
            Vi vill utöka detta just eftersom vi ser framför oss att en del
            av de äldsta reaktorerna ska fasas ut. Frågan har alltid varit
            ifall det kommer att bli 2018, 2020 eller 2022. Frågan har alltså
            inte varit om utan snarare när. Reaktorerna är gamla, och vi har
            väldigt låga elpriser i dag. Och enligt alla bedömare kommer framtida
            elpriser att fortsätta att vara låga, om man tittar på de närmaste
            fyra fem sex åren.
          </note>
          <note>
            Vi föreslår en utökning med fem terawattimmar just därför att
            vi vill försäkra oss om att vi kommer att ha fortsatt överskott.
            Det gör vi i kombination med att också föreslå en förlängning
            av effektreserven så att vi klarar att ha den effekten, så att
            vi alltid har tillgång till el – också under de kallaste vinterdagarna,
            även om de inte inträffar ofta nu för tiden.
          </note>
          <note>
            Vi har också startat en energikommission för att lösa de långsiktiga
            utmaningarna. Även om vi de närmaste åren kommer att ha en ganska
            gynnsam situation , precis som Börje Vestlund säger, kommer de
            stora och nyare kärnkraftverken förr eller senare att fasas ut,
            av ekonomiska och säkerhetsmässiga skäl.
          </note>
          <note>
            I dag gör Vattenfall bedömningen att övriga fem reaktorer som
            de är ägare till eller delägare i kommer att vara i systemet till
            framåt 2040. Jag har ingen anledning att göra någon annan bedömning
            men kan konstatera att vi behöver komma fram till vad vi ska göra
            när också dessa ska ersättas. Vi ska kunna garantera hushållen
            och vår industri att vi alltid har tillgång till energi och alltid
            tillgång till el, till konkurrenskraftiga priser. Det är det som
            är politikens uppgift.
          </note>
          <note>
            Den uppgiften har inte skötts särskilt bra. Jag kan inte säga
            att det är den enes eller den andres fel. Jag kan konstatera att
            energipolitiken i landet under de senaste 40 åren har präglats
            av frågan om ja eller nej till kärnkraft. Och vi har haft råd
            med det. Vi har haft råd med det eftersom vi har haft en vattenkraft
            som har levererat trygg och säker el, förnybar sådan. Ungefär
            40, 45, 50 procent av elen har kommit därifrån. Så kommer det
            att vara också i framtiden. Det är en välsignelse för landet att
            vi har tillgång till det energislaget. Det andra har kommit huvudsakligen
            från kärnkraften.
          </note>
          <note>
            Vi har haft råd att käbbla eftersom det har varit på det sättet.
            Men nu har vi kommit till den punkt då reaktorerna håller på att
            bli gamla. Och nej, det är inte politiska beslut. Även om politiska
            beslut naturligtvis påverkar handlar det framför allt om att energipriserna
            är låga, inte bara i Sverige utan över hela Europa.
          </note>
          <note>
            Större delen av den europeiska marknaden präglas i dag av rekordlåga
            elpriser. Det sätter natu rligtvis press på bolagen. I nte bara
            i Sverige utan i en rad länder stänger man nu ned gamla enheter,
            oavsett sort egentligen, eftersom de inte är affärsmässigt lönsamma.
            Så är det även i Sverige.
          </note>
          <note>
            Regeringen har inte beslutat att Vattenfall inte ska gå vidare
            med sina undersökningar. Vattenfall har tagit ett självständigt
            beslut, just utifrån de marknadsmässiga och affärsmässiga grunder
            som jag talade om.
          </note>
          <note>
            Politiken, över alla partigränser, har nu ett stort ansvar för
            att inom ramen för Energikommissionen sätta sig ned och ta fram
            långsiktiga förutsättningar så att vi får investeringar i kraftslag
            i Sverige.
          </note>
          <note type="speaker">
            Anf. 45 MATTIAS BÄCKSTRÖM JOHANSSON (SD):
          </note>
          <note>
            Herr talman! När det gäller Vattenfalls avbrutna analysarbete,
            som statsrådet talade om sist, kan man fråga sig hur pass självständigt
            det är när regeringen i budgetpropositionen trycker på och framför
            uppfattningen att Vattenfall just ska avbryta analysarbetet. Jag
            skulle vilja hävda att det inte är särskilt självständigt utan
            bolaget har fått en tydlig signal från ägarna.
          </note>
          <note>
            Det är olyckligt att det återkommande i debatten talas mycket
            om energi och inte effekt, om hur mycket energi som tillförs med
            ambitionshöjningar i elcertifikatssystemet. Det hjälper inte eftersom
            man inte kommer att få ut effekten för att kunna ersätta de två
            reaktorer som faller ur systemet. Det krävs lika mycket vindkraft
            som vi har i dag och tre gånger så mycket därtill för att kunna
            ersätta det i kraftbalansen och säkerställa att vi har samma marginal
            de timmarna när det är som svårast vintertid.
          </note>
          <note>
            Ledamoten Börje Vestlund hävdade i debatten tidigare att det
            inte finns någon risk för effektbrist och att det inte är någon
            som hävdar det i sammanhanget. Det framstår som märkligt när till
            exempel Svenska kraftnät i remissvaret inför punktskattefrågorna
            skriver att en enkel analys grundad på denna indikerar att en
            stängning av Oskarshamn 1 och 2 och Ringhals 1 och 2 markant skulle
            öka risken för effektbrist i södra Sverige.
          </note>
          <note>
            Nu har det enligt svaret aviserats att de två yngre reaktorerna
            i sammanhanget har en betydligt kortare driftstid. För de två
            äldre har det inte aviserats någonting, men de löper samma risk
            att inte vara kvar. Jag kan bara återigen beklaga det. Det är
            ytterst olyckligt att man inte beaktar de energipolitiska effekterna
            av den ekonomiska politik man för och vilka konsekvenser det får
            för Sverige och den svenska industrin.
          </note>
          <note>
            Vi kommer framöver att hamna i en situation där man riskerar
            att hamna i effektbrist och det därmed kanske inte alltid finns
            el i eluttagen. Det kan jag bara beklaga.
          </note>
          <note type="speaker">
            Anf. 46 BÖRJE VESTLUND (S):
          </note>
          <note>
            Herr talman! Till det sista Mattias Bäckström Johansson sa kan
            jag bara säga följande. Jag tror att det är väldigt svårt för
            någon regering i ett land där kärnkraftsfrågan har varit så inflammerad
            som den har varit i Sverige i årtionden att blanda in alltför
            mycket ekonomisk politik i energifrågorna. Inte någon regering
            har klarat av att ta det till intäkt, åtminstone inte de senaste
            20 åren.
          </note>
          <note>
            Det är sant och riktigt som Svenska kraftnät säger. Det är klart
            att man kommer att få en effektbrist om man helt plötsligt stänger
            ned ett antal kärnreaktorer. Det är väl ingen tvekan om det. Det
            tror jag att vi alla här kan vara ganska överens om. Förutsättningen
            för detta är att man har andra energislag som man kan fortsätta
            att bygga ut.
          </note>
          <note>
            Jag kan ibland bli lite förvånad. Man brukar säga att vi ska
            ta till vara forskningen, men tydligen kommer det inte att ske
            någonting inom energiområdet. Under mina åtta år i näringsutskottet
            har det hänt mycket på energiområdet. Det har varit så mycket
            intressant innovation och så mycket bra saker som hänt på området
            att jag är ganska säker på att det kommer att finnas nya t ekniker
            som man kommer att ta fram.
          </note>
          <note>
            Det gäller inte minst att använda de tekniker vi känner till
            i dag. Jag är ganska säker på att man kan göra detta med vattenkraft,
            solkraft och biomassa. Men man kan inte under den här mandatperioden
            vidta någon större åtgärd när det gäller kärnkraften. Det kommer
            inte att fungera. Då kan vi få brist på energi.
          </note>
          <note type="speaker">
            Anf. 47 Statsrådet IBRAHIM BAYLAN (S):
          </note>
          <note>
            Herr talman! Fakta är följande: Vi har i dag ett elöverskott.
            Det överskottet exporterar vi. Vi kommer med de förutsättningar
            vi känner till att ha fortsatt elöverskott också under de år som
            Vattenfall indikerar för en eventuell stängning av Ringhals 1
            och 2.
          </note>
          <note>
            Regeringen föreslår dessutom att vi utökar med ytterligare fem
            terawattimmar inom ramen för certifikatsystemet. Vi gör det för
            att vi vill vara säkra på att vi alltid har tillgång till el.
            Vi gör det dessutom på ett sådant sätt att det inte pekar ut något
            kraftslag.
          </note>
          <note>
            Sant är att man inte alltid kalla vinterdagar kan räkna med vindkraften
            som är väderberoende och som finns inom certifikatsystemet, och
            det blåser när det blåser. Men det stämmer inte att det är det
            enda som finns inom certifikatsystemet.
          </note>
          <note>
            Hälften av elen som kommer från certifikatsystemet är från biomassa.
            Det är någonting vi har väldigt gott om i Sverige i form av mycket
            skog och stora landarealer. Det går att reglera på ett helt annat
            sätt via värmekraftverket och kombinerad el- och värmeproduktion,
            något som är väsentligt under vintrarna.
          </note>
          <note>
            Herr talman! Detta är ingen oväntad händelse. Snarare har frågan
            handlat om när. Vi har kärnkraftsreaktorer som nu har varit i
            drift i 40 års tid och som alla har känt till kommer att fasas
            ut. Dock har vi inte haft någon lösning eftersom man har haft
            en tilltro till att någon kommer att bygga nya kärnkraftverk.
            Det har inte skett av marknadsmässiga skäl trots att riksdagen
            har tillåtit det.
          </note>
          <note>
            Det är mot den bakgrunden viktigt att vi nu fullföljer arbetet
            inom Energ ikommissionen. Trots att vi har ett hyfsat läge de
            kommande åren gäller det att vi framåt 2050–2060 kan säkra el
            till våra hushåll och våra industrier.
          </note>
          <note>
            Överläggningen var härmed avslutad.
          </note>
          <note>
            § 10 Svar på interpellation 2014/15:356 om kvinnors sysselsättning
          </note>
          <note type="speaker">
            Anf. 48 Finansminister MAGDALENA ANDERSSON (S):
          </note>
          <note>
            Herr talman! Erik Ullenhag har frågat mig hur regeringens skattereformer
            och övriga reformer kan förväntas påverka kvinnors sysselsättningsgrad
            samt hur mycket jag bedömer att kvinnors sysselsättning som minst
            behöver öka fram till 2020 för att regeringens mål om EU:s lägsta
            arbetslöshet ska nås.
          </note>
          <note>
            Sedan 2006 har betydande skattesänkningar genomförts av alliansregeringen
            i syfte att öka sysselsättningen. Men denna politik har inte haft
            avsedd effekt. Sysselsättningsgraden är ungefär lika hög i dag
            som 2007, och arbetslösheten har bitit sig fast på en hög nivå.
            En av regeringens främsta uppgifter är därför att sänka arbetslösheten
            genom att öka sysselsättningen. Regeringens mål är att antalet
            personer som arbetar och antalet arbetade timmar i ekonomin ska
            öka så att arbetslösheten blir lägst i EU år 2020. Fler människor
            ska ha ett jobb att gå till och färre ska vara deltidsarbetslösa.
            Målet är ambitiöst, och det krävs en betydande sysselsättningsökning
            inte bara bland kvinnor utan även bland män.
          </note>
          <note>
            Både mäns och kvinnors kompetens och vilja att arbeta måste tas
            till vara. Arbetslösheten är ojämnt fördelad. Långtidsarbetslösheten
            är hög, framför allt bland personer med svag förankring på arbetsmarknaden.
            För att minska arbetslösheten är det viktigt att dessa personer
            snabbt kommer i arbete. För att åstadkomma detta krävs en ny politik
            och ett långsiktigt reformarbete. Det är nödvändigt att stimulera
            jobbtillväxten genom att skapa förutsättningar för fler och växande
            företag. Det behövs även en väl fungerande arbetsmarknads- och
            utbildningspolitik.
          </note>
          <note>
            Regeringens strävan är att arbetsmarknaden ska vara jämställd.
            Män och kvinnor ska ha samma villkor. Arbetslösheten är i dag
            lika hög bland män som bland kvinnor. Men en betydligt större
            andel kvinnor än män arbetar deltid. Kvinnor delta r också i mindre
            utsträckning i arbetskraften. Att minska ofrivilligt deltidsarbete
            och att öka kvinnors arbetskraftsdeltagande är en viktig del i
            att skapa en mer jämställd arbetsmarknad.
          </note>
          <note>
            De satsningar som regeringen föreslår inom välfärden kommer att
            bidra till ökade möjligheter för framför allt kvinnor att arbeta
            mer eller längre. En studie från Stockholms universitet visar
            exempelvis att hela 90 000 kvinnor i åldrarna 45–66 år minskat
            sin arbetstid eller lämnat sitt arbete på grund av anhörigomsorg.
            Regeringen satsar från och med 2016 till och med 2018 motsvarande
            2 miljarder årligen på mer personal inom äldreomsorgen.
          </note>
          <note>
            Det har skett en ökning av arbetsskador, inklusive psykisk ohälsa,
            under den senaste fyraårsperioden, främst i de kvinnodominerade
            sektorerna. För att kunna öka kvinnors sysselsättning måste dessa
            trender motverkas. Regeringen föreslog i budgetpropositionen för
            2015 bland annat utökade resurser till Arbetsmiljöverket och en
            förstärkning av arbetslivsforskningen.
          </note>
          <note>
            För att öka jämställdheten föreslås att ytterligare en månad
            av föräldrapenning en ska reserveras för vardera föräldern. Regeringen
            föreslår även att möjligheten för kommuner att bevilja vårdnadsbidrag
            avskaffas. Vårdnadsbidraget försvårar etableringen på arbetsmarknaden,
            framför allt för kvinnor med en svag ställning på arbetsmarknaden.
          </note>
          <note>
            Sammantaget bedöms de reformer som regeringen föreslagit och
            aviserat bidra till en något högre sysselsättning och en något
            lägre arbetslöshet 2016. Reformarbetet för fler i arbete, lägre
            arbetslöshet och en mer jämställd arbetsmarknad fortsätter.
          </note>
          <note type="speaker">
            Anf. 49 ERIK ULLENHAG (FP):
          </note>
          <note>
            Herr talman! Låt mig först understryka ett par saker där vi från
            Folkpartiets sida är överens med finansministern och regeringen.
            Det är bra som tas upp i interpellationssvaret att regeringen
            planerar att gå vidare med en tredje öronmärkt månad i föräldraförsäkringen.
            Det är det därför att vi vet att väldigt mycket av de ojämställda
            strukturerna skapas just när barnen kommer.
          </note>
          <note>
            Vi lever fortfarande i ett Sverige där om två människor blir
            mamma och pappa blir mamman mer mamma än vad pappan blir pappa
            när barnet kommer. Det gäller både det egna ansvaret för hem och
            barn och hela omgivningens reaktion. Då är den typen av reformer
            viktiga.
          </note>
          <note>
            Det andra, där jag skulle vilja instämma med regeringen för att
            ändå visa att vi kan vara överens ibland, är att jag tror att
            det är klokt av regeringen att gå vidare med att avskaffa vårdnadsbidraget.
            Jag tror inte att det är en jättefråga på det stora hela när det
            gäller kvinnors sysselsättningsgrad, men vi vet att vårdnadsbidraget
            har haft en instängande effekt framför allt för utrikes födda
            kvinnor i utsatta områden.
          </note>
          <note>
            När jag går vidare till svaret i övrigt finns det däremot en
            del som är rätt häpnadsväckande i finansministerns svar. Finansministern
            säger att d en politik alliansregeringen har bedrivit när det
            gäller sysselsättningen ” har inte haft avsedd effekt. Sysselsättningsgraden
            är ungefär lika hög i dag som 2007.”
          </note>
          <note>
            Hur såg det ut 2014? Det är sant att arbetslösheten är ungefär
            lika hög som 2007, men finansministern verkar helt ha missat att
            vi har gått igenom en djup internationell lågkonjunktur och att
            vi har gått igenom en finanskris. Verkligheten 2014, när alliansregeringen
            lämnade över makten, var att vi har högst sysselsättning i hela
            Europa. Vi har högst arbetskraftsutbud i hela Europa. Vi har alltså
            störst andel människor som jobbar, och vi har flest människor
            som söker jobb. Det är en enorm framgång. Det vore klädsamt om
            Magdalena Andersson någon gång kunde ge kredit för att den politiken
            har fungerat.
          </note>
          <note>
            Sedan har finansministern och regeringen rätt i att vi har ett
            kvarstående problem när det gäller arbetslösheten. Där måste vi
            vända på varje sten för att se till att fler människor som i dag
            står utan jobb och som söker jobb ska kunna få ett arbete.
          </note>
          <note>
            Den problematik vi har med regeringen är att den sätter upp mål
            och säger: Vi ska ha lägst arbetslöshet i hela Europa om ett antal
            år. Sedan läser man de papper som kommer till riksdagen, till
            exempel budgetpropositionen nu. Vad är det för prognoser finansministern
            själv gör? Jo, att det inte kommer att hända någonting med den
            arbetslöshet som politiker kan påverka – jämviktsarbetslösheten
            – de närmaste åren. Den som sjönk under alliansregeringens tid
            kommer nu att ligga still.
          </note>
          <note>
            Jag tycker också, herr talman, att det är lite häpnadsväckande
            att när det ställdes två konkreta frågor och finns ett skriftligt
            svar på riksdagens bord innehåller inte det något svar på de frågor
            som ställdes.
          </note>
          <note>
            Den ena frågeställningen var: Vilken bedömning gör finansministern
            och regeringen av hur de skattereformer, det vill säga skattehöjningar,
            regeringen genomför kommer att påverka arbetslösheten?
          </note>
          <note>
            Den andra fråga som jag hoppas att finansministern ska kunna
            besvara gäller vad som händer om man nu bryter ned målen. Ni säger
            att vi ska ha lägst arbetslöshet i hela Europa om några år. Vad
            behöver vi då nå när det gäller kvinnors sysselsättningsgrad?
            Den problematik vi har i Sverige är egentligen något positivt:
            Det har aldrig någonsin varit så stor andel kvinnor som jobbar
            som när alliansregeringen lämnade ifrån sig makten. Däremot är
            det lite svårare, jämfört med andra länder, att få upp ett arbetskraftsintagande
            snabbt. En del andra länder i Europa har världens bäst utbildade
            hemmafruar. Vi har en situation där både kvinnor och män finns
            på arbetsmarknaden.
          </note>
          <note>
            Jag hoppas att finansministern i den fortsatta interpellationsdebatten
            kan besvara de två frågor som interpellationen rör, herr talman.
            Det finns mycket som står i interpellationssvaret som kan vara
            rätt och riktigt. Det finns ett par saker som till och med är
            bra, som jag sa. Men det vore bra att få svar på de frågor som
            jag faktiskt har ställt.
          </note>
          <note type="speaker">
            Anf. 50 MONICA GREEN (S):
          </note>
          <note>
            Herr talman! Jag är glad över att vi kan ha en jämställdhetsdiskussion,
            så jag är glad över att denna interpellation kom till stånd. Det
            var bra – tack, Erik Ullenhag!
          </note>
          <note>
            Det är också bra att Erik Ullenhag nu, när man har släppt bojan
            från allianspartierna, kan erkänna att vårdnadsbidraget hade en
            inlåsande effekt och att Folkpartiet också välkomnar en tredje
            månad som delas till den förälder som är hemma minst. Vi ser gemensamma
            punkter som vi kan samarbeta om, och det är mycket bra. Jag ser
            ofta Folkpartiet som det borgerliga parti som är det mest jämställda.
            Jag hoppas att vi kan se framtiden an med tillförsikt när det
            gäller detta och att samarbeta också om andra frågor.
          </note>
          <note>
            När det gäller debatten i övrigt är jag även glad över den budget
            som vi nu har fått – en budget som till och med ska börja gälla.
            Vi fick ju tyvärr stryk av Moderaterna, Sverigedemokraterna, Folkpartiet,
            Kristdemokraterna och Centern i december. Vi hade redan då velat
            satsa på en budget som var mer jämställd – en budget där man satsade
            på att kvinnor ska ha möjlighet att ta de jobb som erbjuds och
            att kvinnor ska ha möjlighet att försörja sig på ett bättre sätt.
            Det röstades ned av de borgerliga partierna och Sverigedemokraterna.
          </note>
          <note>
            Vi tappade alltså ett helt år av reformarbete. Nu kan vi ta igen
            lite grann och komma tillbaka med några av dessa reformer. Det
            är glädjande att jämställdhetsreformerna tas upp, bland annat
            stödet till ensamstående föräldrar. Det har missgynnat kvinnor
            att stödet till ensamstående föräldrar har varit så lågt. Kvinnor
            i allmänhet kommer att få en bättre situation med den nya budgeten,
            som nu äntligen kommer att gå igenom tack vare att decemberöverenskommelsen
            kom till stånd.
          </note>
          <note>
            Det gäller bland annat barnomsorg på obekväm arbetstid. Jag har
            träffat många ensamstående föräldrar som har fått tacka nej till
            jobb på Konsum i Mariestad och andra ställen för att det är jobb
            på obekväm arbetstid och för att barnen inte ska behöva skickas
            runt till grannen den ena dagen, mormor den andra dagen, en god
            vän nästa dag och så vidare. Då är det viktigt med barnomsorg
            på obekväm arbetstid. Det är bara ett exempel där regeringen nu
            satsar och kommer att satsa framgent.
          </note>
          <note>
            Jag ä r också glad över att Sveriges K vinnolobby, alltså den
            gemensamma paraplyorganisation som kvinnoorganisationerna har,
            välkomnar den budget som nu är lagd. Man säger att det tas stora
            steg framåt på jämställdhetsfronten. Vi lever i ett ojämställt
            samhälle där kvinnor tar en alltför stor del av ansvaret i hemmet
            och där männen ofta förväntas ta en större del av arbetslivet.
            De förväntas jobba övertid även när barnen är små, och de förväntas
            också tjäna mer. Det blir på något sätt självuppfyllande.
          </note>
          <note>
            Jag har egentligen mer att säga, men jag återkommer i mitt nästa
            inlägg.
          </note>
          <note type="speaker">
            Anf. 51 Finansminister MAGDALENA ANDERSSON (S):
          </note>
          <note>
            Herr talman! Jag uppskattar att Folkpartiet håller med regeringen
            om behovet både av att avskaffa vårdnadsbidraget och att införa
            en tredje pappamånad. Det är välkommet att det finns flera partier
            i riksdagen som ser hur viktigt det är att öka möjligheterna för
            jämställt föräldraskap i Sverige. Det är bra för männen i Sverige,
            det är bra för kvinnorna i Sverige och det är bra för barnen i
            Sverige.
          </note>
          <note>
            När man tittar på effekterna av politiken kan man inte bara titta
            på den ena sidan; man måste också titta den andra sidan. Man kan
            inte bara titta på vilken effekt skatter har, utan man måste också
            titta på den samlade effekten av skatteuttaget och vad man använder
            skattepengarna till.
          </note>
          <note>
            Här gör regeringen viktiga satsningar i budgeten för att få upp
            sysselsättningen. Det är framför allt tre områden som vi jobbar
            med. Det första är en mer aktiv näringspolitik – att stödja svenska
            företag bland annat med regional a exportrådgivare och möjlighet
            för små företag i hela landet att få stöd med export men också
            ökad närvaro vad gäller exportstöd ute på nya marknader i världen.
            Det handlar också om en närmare samverkan mellan politiken, näringslivet
            och akademin.
          </note>
          <note>
            Det andra området är viktiga investeringar för framtiden, där
            vi redan nu vill öka järnvägsunderhållet för att bättre sköta
            vår järnväg. Det är viktigt för alla som pendlar till jobbet och
            därmed för sysselsättningen. Det är också viktigt för de företag
            som exporterar varor för att de ska kunna få fram varorna. Men
            det ger också jobb här och nu, för det är ganska arbetsintensivt
            med järnvägsunderhåll.
          </note>
          <note>
            Därutöver vill regeringen se till att vi får igång bostadsbyggandet.
            Det ger jobb här och nu, men det ger också möjlighet för människor
            att flytta dit jobben och utbildningarna finns. Det gäller inte
            minst ungdomar. Många ungdomar möter problem med att kunna hitta
            sin första bostad och få möjlighet att flytta hemifrån.
          </note>
          <note>
            Det tredje är att hjälpa till med kompetens. Många företag säger
            i dag att de har svårt att hitta rätt kompetens. Det är viktigt
            att vi har en bättre fungerande matchning på arbetsmarknaden,
            men det handlar också om att hjälpa grupper som i dag har lite
            svårare att komma in på arbetsmarknaden och att ge dem bättre
            stöd. Det handlar inte minst om ungdomar. Vi ser att bland ungdomar
            som inte har gymnasieutbildning är arbetslösheten uppemot 40 procent.
            Det är viktigt att ungdomar inte går arbetslösa månad ut och månad
            in utan att de får det stöd som behövs för att de ska kunna komma
            i arbete. Där är utbildningskontraktet ett sätt där vi från regeringens
            sida vill att alla ungdomar i Sverige ska kunna mötas där de är
            och få hjälp med att klara av sin gymnasieutbildning, gär na kombinerad
            med utbildning eller praktik.
          </note>
          <note>
            Den samlade bedömningen är att de skatteförändringar men även
            de åtgärder som regeringen genomför kommer att höja sysselsättningen
            och sänka arbetslösheten.
          </note>
          <note>
            Vad gäller kvinnor specifikt handlar det, förutom det som gäller
            vårdnadsbidraget och en tredje pappamånad, inte minst om de satsningar
            vi gör på äldreomsorgen. Vi vet nämligen att en väl fungerande
            äldreomsorg är viktig bland annat för att kvinnor i min ålder
            ska kunna arbeta heltid.
          </note>
          <note>
            Naturligtvis är också de utbildningssatsningar vi gör centrala.
            Det handlar om ökade möjligheter att läsa vidare i komvux och
            yrkesvux i vuxen ålder, och vi vet att det är en högre andel kvinnor
            än män som brukar genomgå den typen av utbildning.
          </note>
          <note type="speaker">
            Anf. 52 ERIK ULLENHAG (FP):
          </note>
          <note>
            Herr talman! Först till Monica Green, som beskriver det som att
            nu kan det äntligen hända något: Ja, titta vad som hände under
            åtta år! Det är 200 000 fler kvinnor som jobbar heltid efte r
            åtta år med alliansregeringen. Vi har aldrig varit i en situation
            där så många kvinnor har som genomsnittlig norm att faktiskt jobba
            heltid. Det är ett fantastiskt genombrott! Det är ju först när
            man får makt över den egna ekonomin fullt ut som man fullt ut
            också får makt över sin vardag, och det är en av de stora jämställdhetsutmaningarna.
          </note>
          <note>
            Beskriv det därför inte som att nu ska det äntligen hända något!
            Erkänn någon gång, både finansministern och Monica Green! Ni kan
            väl ändå se att vi har den högsta sysselsättningsgraden i hela
            Europa, och en stor andel av de nya jobben växte fram genom att
            kvinnor fick jobb. Det är en jätteframgång, en feministisk framgång
            som också byggs av en arbetslinje där det lönar sig bättre att
            arbeta, där vi konsekvent har försökt skapa ett samhälle där människor
            ska ha möjlighet att gå upp till heltid.
          </note>
          <note>
            Jag ser att Monica Green skakar på huvudet. Hon får gärna gå
            upp och ifrågasätta dessa siffror och berätta om någon annan gång
            i historien då fler kvinnor i Sverige har haft ett jobb att gå
            till och då fler kvinnor i Sverige har jobbat heltid än 2014 när
            alliansregeringen lämnade makten. Berätta gärna det, Monica Green,
            så kan vi kolla de siffrorna efteråt, om du nu ska skaka på huvudet.
          </note>
          <note>
            Magdalena Andersson har otroligt svårt att besvara min fråga
            som gällde på vilket sätt de skatteförändringar som regeringen
            föreslår kommer att påverka kvinnor. Sedan pratar Magdalena Andersson
            om allt annat, och så nämns det i en bisats att jo, i politiken
            finns en del skatteförändringar. Vad är det för skatteförändringar?
            Jo, det är massiva skattehöjningar på jobb och företagande, och
            det är en försämring ge nom en halvering av RUT-avdraget . Detta
            riskerar att slå direkt mot kvinnor med svag ställning på arbetsmarknaden,
            och frågan till finansministern handlade om vilken bedömning finansministern
            gör av dessa skattereformer.
          </note>
          <note>
            Den andra frågeställningen blir lite bekymmersam, eftersom regeringens
            riktigt stora flaggskepp är att säga att vi ska ha den lägsta
            arbetslösheten i hela Europa. Okej. Vi vet inte riktigt hur. Vi
            vet inte riktigt när. Vi vet bara att i finansministerns egna
            bedömningar händer det inte speciellt mycket med arbetslösheten
            de närmaste åren. Det vet vi.
          </note>
          <note>
            En konkret fråga till finansministern lyder: Om ni nu ska ha
            det här målet, har ni då något delmål till exempel vad gäller
            kvinnors sysselsättning? Hur mycket behöver kvinnors sysselsättning
            öka för att detta mål ska nås?
          </note>
          <note>
            Det ligger ju i finansministerns och regeringens mål att man
            ska nå en minskad arbetslöshet och inte som ni gjorde förr, genom
            att förtidspen ­ sionera bort kvinnor från arbetsmarknade n. Nu
            är tanken att det ska vara fler arbetade timmar, men ni har inte
            så där jättelång tid på er.
          </note>
          <note>
            När ni inte ens kan svara på frågor om den typen av nedbrytbara
            mål får man tyvärr känslan av att ni redan har gett upp om ert
            eget arbetslöshetsmål, och det är djupt bekymmersamt.
          </note>
          <note>
            Den här interpellationen skrevs kring den internationella kvinnodagen,
            herr talman, då vi tänkte att vi skulle ha denna jämställdhetsdebatt.
            Vi har båda två haft svårt att få till stånd ett tillfälle att
            träffas i kammaren, så det är inte enbart finansministerns fel
            utan lika mycket mitt.
          </note>
          <note>
            Nu har det skett andra saker som ur jämställdhetssynpunkt är
            djupt bekymmersamma. Om Monica Green beskriver en vilja att se
            till att kvinnor och män ska ha lika möjligheter, varför går då
            finansministern och regeringen fram med en budget där man drar
            in på karriärtjänster för lärarna, en av de reformer som verkligen
            kan spela roll för att utjämna löneskillnader? I valrörelsen gick
            man hela tiden fram och lovade mer till lärarlöner. Jag hörde
            aldrig att man skulle avskaffa karriärtjänster för lärare. Jag
            kanske lyssnade dåligt, men det var nog väldigt få av Sveriges
            lärare och de kvinnor som jobbar i ett yrke där man har väldigt
            svårt att göra lönekarriär som hörde det.
          </note>
          <note>
            Jag får vara lite tråkig, herr talman, och i grunden upprepa
            mina två frågor till finansministern: Vad ger de skatteförändringar
            som finansministern förbereder och föreslår för effekter på kvinnors
            sysselsättning? Vad har finansministern och regeringen för plan
            när det gäller kvinnors sysselsättning för att nå målet om Europas
            lägsta arbetslöshet?
          </note>
          <note type="speaker">
            Anf. 53 MONICA GREEN (S):
          </note>
          <note>
            Herr talman! Jag måste påpeka att man inte ska blanda äpplen
            och päron. Det är lite trist att behöva rätta, men det blir så
            jobbigt när folk bara sveper i väg och säger att nu är det fler
            som arbetar – utan att ta till sig det faktum att vi blivit en
            halv miljon människor fler i det här landet.
          </note>
          <note>
            När det blir en halv miljon människor fler i ett land, då jobbar
            också fler. Jag menar, det är faktiskt fler som jobbar i Spanien
            än i Sverige, men arbetslösheten är högre där. I länder med många
            människor jobbar många människor. Jag tror att Erik Ullenhag innerst
            inne vet det. Och när vi blir en halv miljon fler, då kan man
            inte räkna huvuden som Erik Ullenhag gör i det ena skedet och
            sedan plocka ut vissa siffror som passar bäst. Det är inte sjyst.
          </note>
          <note>
            Sveriges K vinnolobby välkomnar den här budgeten. Äntligen finns
            det ljusglimtar, säger de. Men det är fortfarande inget jämställt
            samhälle, och det behövs fortfarande fler saker. Det skriver jag
            under på. Samhället är inte jämställt, och vi behöver gemensamt
            och med gemensamma krafter flytta fram positionerna.
          </note>
          <note>
            Det jag bland annat välkomnar är att det satsas på fler lärare
            och fler pedagoger, att det görs satsningar på äldreomsorgen och
            förlossningsvården och att det över huvud taget satsas på dem
            som har det svårast. Oftast är det kvinnorna som har burit det
            stora lasset, och det är de som har fått ta stryk under krisåren.
            Det är kvinnor som inte bara har fått dubbelarbeta utan trippelarbeta.
            Det saknas människor i den gemensamma sektorn sedan de borgerliga
            åren, om man räknar per invånare.
          </note>
          <note type="speaker">
            Anf. 54 EVA-LENA JANSSON (S):
          </note>
          <note>
            Herr talman! Jag tänkte ställa några frågor till Erik Ullenhag
            med anledning av hans senaste inlägg i den här debatten. Han pekar
            på att den förra regeringen genomförde så kallade reformer som
            innebar att arbetskraftsutbudet ökade kraftigt.
          </note>
          <note>
            Det stämmer att 70 000 personer har blivit utförsäkrade från
            sjukförsäkringen. Det innebär att de per definition ska stå till
            arbetsmarknadens förfogande. Då har arbetskraftsutbudet ökat.
            Frågan är: Har de blivit friska? Har de fått högre inkomst? Innebär
            det att de arbetar? Nej, det är inte med sanningen överensstämmande.
          </note>
          <note>
            En av de viktigaste frågorna för Erik Ullenhag verkar vara att
            man ska kunna köpa RUT-tjänster och få avdrag för 50 000 kronor
            per år och individ. Min fråga till Erik Ullenhag är: Hur stor
            är efterfrågan på att köpa RUT-tjänster för mer än 25 000 kronor
            per år? Jag förstår att det finns de som gärna har en egen person
            i hemmet och betalar för heltid och gärna vill få avdrag för den
            lönen. Men det är ytterst få. Det är en marginell grupp som i
            dag köper RUT-tjänster för över 25 000 kronor per år. Men jag
            förstår att Erik Ullenhag tillhör dem som vill värna om denna
            grupp.
          </note>
          <note>
            När det gäller den arbetsmarknadspolitik som den förra regeringen
            genomförde , där man flyttade in personer i fas 3 och lade dem
            i någon sorts förvaringslåda , kan man inte säga att det har bidragit
            till att människor nu står närmare arbetsmarknaden, inte heller
            det faktum att man i dag kan se hur sjukskrivningstakten har ökat.
            Det påbörjades redan förra året och fortsätter att öka. Den grupp
            där takten ökar är unga kvinnor, där den psykiska ohälsan ökar.
          </note>
          <note>
            Just nu är det Erik Ullenhags budget som gäller, och därför måste
            man dra slutsatsen att det är dessa effekter vi får av er politik.
          </note>
          <note type="speaker">
            Anf. 55 Finansminister MAGDALENA ANDERSSON (S):
          </note>
          <note>
            Herr talman! När man lyssnar på Erik Ullenhag får man lätt intrycket
            att han är mycket nöjd med sakernas tillstånd. Det är däremot
            inte jag. Det är bra att det råder ett högt arbetskraftsutbud
            och högt arbetskraftsdeltagande bland kvinnor i Sverige, men jag
            är ändå inte nöjd. Jag anser att det finns må nga områden vi behöver
            jobba med för att fler kvinnor ska få en mer jämlik lön och att
            färre kvinnor ska tvingas vara ofrivilligt deltidsarbetslösa eller
            helt arbetslösa.
          </note>
          <note>
            Det finns en rad satsningar i budgeten som har påverkan på kvinnor
            och kvinnors möjligheter att arbeta. Jag tog upp två förra gången,
            men Erik Ullenhag ställde frågan igen – och jag svarar igen. I
            regeringen finns tre områden som vi jobbar särskilt mycket med
            för att få ned arbetslösheten och få upp sysselsättningen. Det
            är en mer aktiv näringspolitik, ökade investeringar och mer aktiv
            kompetens- och arbetsmarknadspolitik. Det är de tre områden vi
            jobbar med för att få upp sysselsättningen, sänka arbetslösheten
            och öka antalet arbetade timmar i ekonomin.
          </note>
          <note>
            Några saker som regeringen därutöver satsar på som har särskilt
            stor betydelse för kvinnor är naturligtvis utbildningssatsningar.
            Vi vet att fler kvinnor går en utbildning mitt i livet. Också
            den utbyggnad vi gör av den högre utbildningen kommer naturligtvis
            att påverka kvinnor i större utsträckning eftersom fler kvinnor
            går en högre utbildning.
          </note>
          <note>
            Därutöver finns de satsningar regeringen gör på äldreomsorgen.
            De kommer naturligtvis att påverka kvinnors möjligheter att arbeta
            heltid . Kvinnor går i dag ned i arbetstid för att ta hand om
            nära anhöriga äldre. Det handlar om många människor.
          </note>
          <note>
            Därutöver gör regeringen viktiga satsningar på kvinnor i budgetförslaget.
            Förlossningsvården har nämnts tidigare. Även den särskilda satsning
            ­ en vi gör på kvinnojourer betyder naturligtvis mycket för kvinnorna
            i Sverige.
          </note>
          <note>
            Regeringen skriver tydligt i budgeten att vi kommer att satsa
            3 miljarder på årsnivå på löne- och kompetensutveckling för lärarna.
            Det framkommer tydligt i budgetpropositionen. Det är naturligtvis
            en betydligt mer omfattande satsning än de karriärtjänster som
            den tidigare regeringen föreslog. Jag hoppas att vi kommer att
            få stöd från Folkpartiet för tremiljarderssatsningen.
          </note>
          <note>
            Precis som Eva-Lena Jansson tog upp är det inte fråga om en halvering
            av hela RUT-avdraget utan en halvering av taket i RUT-avdraget.
            Det berör en liten andel av dem som använder RUT-avdraget. Om
            man använder avdraget som det främsta argumentet för att regeringen
            är kvinnofientlig har man tunt med argument, Erik Ullenhag.
          </note>
          <note type="speaker">
            Anf. 56 ERIK ULLENHAG (FP):
          </note>
          <note>
            Herr talman! Jag sa inte att den här regeringen är kvinnofientlig.
            Däremot tror jag att den oförmåga att prioritera jobben som den
            här regeringen står för kommer att riskera att bli en feministisk
            backlash på arbetsmarknaden.
          </note>
          <note>
            Monica Green säger att jag räknar antal människor. Det har blivit
            fler i Sverige. Nej, Monica Green, det gjorde jag inte. Jag sade
            att Sverige har högst sysselsättningsgrad i hela Europa. Sverige
            har aldrig tidigare varit i en situation där över 50 procent av
            de kvinnor som bor i Sverige jobbar heltid. Det hände under alliansregeringen.
          </note>
          <note>
            Är det samma sak som att vi lever i den bästa av världar? Nej.
            Vi har mycket stora utmaningar framför oss. Vi måste fortsätta
            att arbeta för att se till att det ska löna sig att arbeta för
            både kvinnor och män. Vi ska komma till rätta med ojämställda
            löner. Där gör nog finansministern och jag olika analyser. Min
            analys är att en huvudförklaring till att kvinnor tjänar 3,6 miljoner
            mindre än män över ett yrkesliv är att fler kvinnor än män utbildar
            sig till yrken där utbildning inte lönar sig. Det är ett stort
            problem. Det är psykologer, bibliotekarier och socionomer. Till
            unga kvinnor som väljer de yrkena sänder vi signalerna att de
            inte ska satsa på de yrkena.
          </note>
          <note>
            Det är där förstelärarreformen kommer in. Den innebär att duktiga
            lärare, lärare som anstränger sig, lärare som har erfarenhet,
            ska få lite högre lön. På de t viset får de möjlighet att göra
            lönekarriär.
          </note>
          <note>
            Det är riktigt som Magdalena Andersson säger att det finns skrivningar
            om att någon gång i framtiden ska regeringen på något sätt höja
            lärarlönerna. Men det enda som kommer att märkas i verkligheten
            framöver är att vi blir av med ett antal tusen förstelärare. Det
            är vad som sker just nu.
          </note>
          <note>
            Det är riktigt att regeringen säger att man satsar mer på äldreomsorg.
            Ja, men det finansieras genom massiva neddragningar på demenslyft,
            måltidslyft och ledarskapsutbildning inom äldreomsorg. Ledarskap
            spelar en stor roll för att färre människor ska hamna i sjukskrivning.
          </note>
          <note>
            Allra sist, herr talman, hoppas jag att finansministern inte
            instämmer i beskrivningen av problemen med sjukskrivningar som
            vi hörde alldeles nyss. Det finns stora problem med sjukskrivningar.
            Det är de problemen vi ska angripa.
          </note>
          <note type="speaker">
            Anf. 57 EVA-LENA JANSSON (S):
          </note>
          <note>
            Herr talman! Monica Green kan inte svara på frågorna, men det
            kan jag göra.
          </note>
          <note>
            När det gäller sjukskrivningstalen är det viktigt att se vad
            som har hänt i ett samhälle där pressen på dem som jobbar i den
            gemensamma sektorn har ökat när neddragningarna har blivit fler
            under de senaste åtta åren. När det blir färre personer tar många
            kvinnor det ansvar som det gemensamma inte har gjort. De går ned
            i arbetstid till deltid, eller de betalar med ohälsa därför att
            de blir sjuka av att det är för få människor på jobbet och för
            få människor som kan ta hand om föräldrarna. Därför sliter de
            för hårt och går sönder.
          </note>
          <note>
            Att prioritera jobbpolitik innebär inte att det skapas fler jobb
            genom att göra människor fattiga. Det har aldrig skapats jobb
            genom att göra människor fattiga. Då skulle det finnas massor
            av jobb i många av utvecklingsländerna där det finns hög arbetslöshet
            och stor fattigdom.
          </note>
          <note>
            Det handlar om att utbilda människor. I dag saknas inom barnomsorgen
            i Stockholm massor av förskollärare. Det finns nästan bara barnskötare.
            Det handlar om en prioritering av den tidigare majoriteten, det
            vill säga den tidigare regeringen. Antalet platser på högskolan
            har dragits ned så att fler inte har kunnat utbildas.
          </note>
          <note>
            Erik Ullenhag säger sig värna om flera av de yrken där kvinnor
            jobbar. Min fråga till Erik Ullenhag blir retorisk, herr talman,
            eftersom han inte kan svara: Finns det fler yrken där Folkpartiet
            vill få in kollektivavtal? Enligt min uppfattning är det en sak
            för parterna. Annars kan man välja att lägga sig i alla typer
            av lönesättningar.
          </note>
          <note>
            Jag tycker att det är viktigt att prioritera och säkerställa
            en väl fungerande gemensam sektor. Då kan människor känna sig
            trygga när de går till jobbet.
          </note>
          <note type="speaker">
            Anf. 58 Finansminister MAGDALENA ANDERSSON (S):
          </note>
          <note>
            Herr talman! Det är helt rätt, Erik Ullenhag, att du inte sa
            kvinnofientlig. Det är bra eftersom det här är en feministisk
            regering. Jag tror faktisk t att Erik Ullenhag också är entusiastisk
            över att vi har en feministisk regering i Sverige. Även om du
            inte delar uppfattning om alla vår a verktyg delar vi ändå en
            del verktyg, bland annat avskaffat vårdnadsbidrag och en tredje
            pappamånad. Det gläder mig stort.
          </note>
          <note>
            Det gläder mig också att Erik Ullenhag bryr sig om kvinnolöner.
            Det är en viktig fråga. Det är orimligt att kvinnor tjänar mindre
            än män bara för att de föds till kvinnor. Därför tycker vi också
            att en satsning på lärarna är mycket angelägen. Vi kommer inte
            att avskaffa karriärtjänsterna, men vi har ett annat förslag framåt
            än just det Folkpartiet har. 3 miljarder kommer vi att lägga på
            årsbasis för att höja statusen för läraryrket. Jag hoppas att
            vi får med oss Folkpartiet i detta.
          </note>
          <note>
            Det är mycket oroväckande hur mängden sjukskrivningar ökar, inte
            minst bland unga kvinnor. Det är de psykiska diagnoserna för unga
            kvinnor som ökar. Det är en mycket oroande utveckling i samhället.
            Man undrar var t samhället är på väg när en ökande andel unga
            kvinnor mår så psykiskt dåligt att de tvingas sjukskriva s ig
            . Här är det viktigt att vi tittar närmare på de bakomliggande
            orsakerna. Det är därför som regeringen vill anslå ökade resurser
            för arbetslivsforskning och för fler arbetsmiljöinspektioner.
          </note>
          <note>
            Det är viktigt att vi kan hitta rätt metoder för att åtgärda
            problemen. Att sänka sjukskrivningstalen är svårt. Sjukskrivningstalen
            har ökat under en period. De t började under alliansregeringen
            och har fortsatt. Jag hoppas att vi tillsammans kan arbeta för
            att sänka sjukskrivningstalen, inte minst att de unga kvinnorna
            i Sverige ska må bättre.
          </note>
          <note>
            Överläggningen var härmed avslutad.
          </note>
          <note>
            § 11 Svar på interpellation 2014/15:381 om marginalskatten
          </note>
          <note type="speaker">
            Anf. 59 Finansminister MAGDALENA ANDERSSON (S):
          </note>
          <note>
            Herr talman! Anette Åkesson har frågat mig om jag delar den allmänna
            åsikten att alltför höga marginalskatter är skadliga för Sverige
            och om jag inte gör det varför. Om jag delar denna uppfattning
            undrar Anette Åkesson om jag avser att säkerställa att de redan
            höga svenska marginalskatterna, som enligt henne är skadliga för
            samhällsekonomin, inte ökar ännu mer.
          </note>
          <note>
            Jag kan börja med att notera att det under de två föregående
            mandatperioderna inte hände någonting med den högsta marginalskatten.
            Detta trots de massiva skattesänkningar som genomfördes.
          </note>
          <note>
            På grund av den tidigare regeringens många ofinansierade skattesänkningar
            har vi nu ett stort budgetunderskott. Angelägna satsningar och
            framtidsinvesteringar måste därför finansieras med bland annat
            höjda skatter. Högre skatter för personer med relativt hög inkomst
            ger både god fördelningsprofil och nödvändiga skatteintäkter.
          </note>
          <note>
            Det är missvisande att bedöma politiken utifrån enskilda finansieringsåtgärder.
            Man måste även se till vad pengarna används till. Det finns många
            faktorer som avgör hur mycket människor arbetar, och möjligheten
            att arbeta är en mycket viktig sådan.
          </note>
          <note>
            För att få fler i arbete och för att få dem som arbetar att orka
            arbeta längre måste vi satsa på utbildning, arbetsmiljö och förebyggande
            av arbetsrelaterad ohälsa. Satsningar på exempelvis högre kvalitet
            och ökad bemanning inom äldreomsorgen kommer att leda till att
            fler inom äldreomsorgen orkar och vill stanna kvar längre i arbete
            och dessutom till att färre kvinnor behöver gå ned i arbetstid
            för att ta hand om sina äldre anhöriga.
          </note>
          <note>
            Slutligen är Anette Åkessons påstående att 29 procent av inkomsttagarna
            i dag betalar statlig inkomstskatt felaktigt. År 2015 beräknas
            14 procent av inkomsttagarna betala statlig inkomstskatt, vilket
            således är i enlighet med intentionen i 1990 – 1991 års skattereform.
          </note>
          <note type="speaker">
            Anf. 60 ANETTE ÅKESSON (M):
          </note>
          <note>
            Herr talman! Jag vill börja med att tacka finansministern för
            svaret. Jag vill även beklaga att jag var otydlig. De siffror
            jag använde rörde andelen heltidsanställda som i dag betalar statlig
            skatt, alltså 29 procent av svenskarna.
          </note>
          <note>
            Ser man enbart till Stockholm är det till och med varannan heltidsarbetande
            som även betalar statlig skatt, men det är sagt inom parentes.
          </note>
          <note>
            Det viktiga i sammanhanget är väl ändå att Socialdemokraterna
            och Magdalena Andersson inför valet i höstas lovade att inte höja
            skatten för vanliga inkomsttagare. Men nu blir det 1 miljon fler
            som får höjd skatt – ännu ett i raden av S brutna vallöften.
          </note>
          <note>
            Finansministern svarar inte direkt, men jag utgår från att även
            hon vet att marginalskatterna redan är för höga och skadliga för
            Sverige. Tyvärr prioriterar den svaga socialdemokratiska och miljöpartistiska
            regeringen att långsiktigt skada Sverige ännu mer genom att till
            och med höja marginalskatten ytterligare för att kortsiktigt köpa
            väljarstöd.
          </note>
          <note>
            Herr talman! Socialdemokraterna har styrt Sverige under en stor
            del av det senaste seklet. Ser vi tillbaka på de två senaste stora
            skattereformerna, den 1981 respektive den 1990 – 1991, ser vi
            att de har gemensamt bland annat att marginalskatterna sänktes
            med det uttalade syftet att uppmuntra till arbete. Det var klokt.
          </note>
          <note>
            De flesta partier i riksdagen är väl medvetna om att det antal
            arbetade timmar som uppstår när fler arbetar och när de som arbetar
            arbetar mer respektive längre är nödvändigt för att åtminstone
            delvis klara av den långsiktiga finansieringen av välfärden.
          </note>
          <note>
            Under Alliansens tid har breda reformer under samlingsbegreppet
            arbetslinjen syftat till att öka antalet arbetade timmar. Så har
            också skett.
          </note>
          <note>
            Marginalskatten, alltså skatten på den sista intjänade hundralappen,
            är i dag 57 procent. Rent praktiskt betalar man enbart kommunalskatt
            upp till ca 35 000 kronor, som är den nedre brytpunkten. På inkomst
            därutöver tillkommer 20 procent statlig skatt tills man når den
            övre brytpunkten, då ytterligare 5 procent läggs på.
          </note>
          <note>
            Sänkt marginalskatt innebär att det lönar sig mer att arbeta
            men också att det lönar sig att utbilda sig. Därmed bidrar en
            sänkt marginalskatt till ökad produktivitet, något som ofta nämns
            i samband med strategier för att klara välfärdens finansiering.
            Dessutom stimuleras entreprenörskap.
          </note>
          <note>
            Sett till marginalskatten har utvecklingen tyvärr legat konstant
            de se ­ naste åren. Det beror dock inte främst på Alliansen utan
            på att de dåvaran ­ de oppositionspartierna S, MP, V och SD hösten
            2013 stoppade förslaget att höja den nedre brytpunkten för statlig
            skatt.
          </note>
          <note>
            Internationellt sett når vi i Sverige brytpunkten för att betala
            statlig skatt vid relativt låga nivåer. Visst, 35 000 är inte
            en låg lön, men det är inte en lönesumma som bara ett fåtal tjänar.
            Om vi jämför med till exempel Finland ser vi att deras brytpunkt
            för när man börjar betala statlig skatt ligger vid 75 000. I Norge
            ligger den vid 77 000.
          </note>
          <note>
            Jobbskatteavdragen var inte ofinansierade. Underskott i budgeten
            drivs av utgiftssidan. Under konjunkturläget som rådde i anslutning
            till finanskrisen drev Alliansen i linje med alla rekommendationer
            en expansiv politik. I S skuggbudget var utgiftsläget för övrigt
            på ungefär samma nivå.
          </note>
          <note>
            Jag undrar: Anser Magdalena Ande rsson att det var fel att driva
            en expansiv budgetpolitik för att trigga ekonomin?
          </note>
          <note>
            Jag undrar också: Vad har egentligen hänt med Socialdemokraterna?
            Var är det långsiktiga ansvarstagandet?
          </note>
          <note type="speaker">
            Anf. 61 MARIA MALMER STENERGARD (M):
          </note>
          <note>
            Herr talman! Finansministerns parti kallar sig Arbetarepartiet
            Socialdemokraterna, och mitt parti Moderaterna kallar sig det
            nya arbetarpartiet. Vi vill alltså båda förknippas med en strävan
            efter att alla ska ha ett jobb att gå till. Jag får väl förutsätta
            att det båda våra partier vill skapa är riktiga jobb som leder
            till varaktig anställning och trygghet för människor. Men kanske
            har jag fel.
          </note>
          <note>
            Moderaterna har, tillsammans med vännerna i Alliansen, försökt
            att hela tiden göra det lättare för företagare att skapa fler
            jobb genom att sänka kostnaderna för att anställa – särskilt från
            grupper som har svårare att etablera sig och stanna kvar på arbetsmarknaden
            , såsom unga och äldre – och genom att underlätta att svarta jobb
            blir vita, för att nämna några exempel.
          </note>
          <note>
            De reformer som Arbetarepartiet Socialdemokraterna går fram med,
            med buller och bång och svikna löften, har alla det gemensamt
            att de vill ta pengar från dem som skapar riktiga jobb och från
            dem som jobbar på riktiga jobb, och – i bästa fall – stoppa in
            i åtgärder som skapar tillfällig sysselsättning men inga långsiktiga
            lösningar.
          </note>
          <note>
            Jag säger ”i bästa fall” eftersom det finns risk att de pengar
            man räknar med att stoppa in i olika projekt och åtgärder inte
            finns kvar i framtiden. När man gör det dyrare att anställa är
            det nämligen färre som kan anställa, och när det lönar s ig mindre
            att arbeta är det färre som arbetar det där lilla extra. Då blir
            det också mindre skatteintäkter till staten.
          </note>
          <note>
            Det bekymrar mig att finansministern inte tänker på dessa mer
            långsiktiga effekter, för det är klart att det spelar roll när
            tiotusentals vanliga löntagare ska gå från en skatt på runt 30
            procent till en på över 50 procent på marginalen och när över
            1 miljon löntagare får betydligt högre marginalskatter. Det var
            det regeringen föreslog i sin höstbudget.
          </note>
          <note>
            Det är när man har nått den gränsen som man kanske överväger
            att sluta tidigare om dagarna i stället för att jobba de där extra
            timmarna. Den som skaffar sig en längre utbildning i Sverige kanske
            väljer att efter examen flytta utomlands eftersom det då inte
            lönar sig lika mycket att arbeta här. Sådana beteenden, som lockas
            fram av höjda marginalskatter, får genomslag i den offentliga
            ekonomin. När det är miljoner människor som gör sådana kalkyler
            spelar det stor roll för den välfärd som vi klarar av att leverera.
          </note>
          <note>
            Herr talman! I stället för att stimulera drivkrafterna för arbete
            och möjligheterna för företagare att skapa jobb kommer regeringen
            nu med förslag på förslag som slår stenhårt mot jobben. ROT, RUT,
            höjda arbetsgivaravgifter – listan kan göras lång.
          </note>
          <note>
            Man bör rimligen inte dömas efter vad man kallar sig utan efter
            sina gärningar. Det är rätt magstarkt att kalla sig arbetar e
            parti när man systematiskt bekämpar arbeten och dem som skapar
            dem.
          </note>
          <note>
            Finansministern säger i sitt svar att högre skatter för personer
            med relativt hög inkomst ger nödvändiga skatteintäkter. Därför
            skulle jag vilja fråga finansministern: Hur långt gäller det?
          </note>
          <note>
            Ponera att vi skulle ha en marginalskatt på 99 procent. Om vi
            höjer den till 100 procent, är det fortfarande så att det ger
            större skatteintäkter? Ser inte finansministern en risk att människor
            i stället väljer att inte jobba?
          </note>
          <note type="speaker">
            Anf. 62 MONICA GREEN (S):
          </note>
          <note>
            Herr talman! Jag ska börja med att beskriva skillnaden mellan
            Arbetarepartiet Socialdemokraterna och det så kallade arbetarpartiet.
          </note>
          <note>
            Nya m oderaterna försöker påstå sig vara ett arbetarparti, men
            i själva verket är det precis tvärtom.
          </note>
          <note>
            Ett socialdemokratiskt arbetar e parti ställer upp för arbetarna,
            för sjysta villkor, för att arbetsmarknadens parter ska ha lika
            villkor och kunna förhandla sinsemellan och för att inte göra
            det svårare för fackföreningsrörelsen eller bakbinda den på olika
            sätt, som den gamla regeringen gjorde.
          </note>
          <note>
            Det är väldigt stor skillnad mellan att säga att man ska ha sjysta
            villkor, kollektivavtalsenliga villkor, och bra jobb för dem som
            jobbar och att bara säga: Nej, ni ska ta vilka jobb som helst.
            Ni ska helst gå in i en lönespiral nedåt.
          </note>
          <note>
            Det är väl detta det innebär när man låser in folk i åtgärder,
            som den gamla regeringen gjorde. Jag träffade människor i går
            som nu har hopp om att vi ska fasa ut fas 3, för de blev inlåsta.
            De fick inte ens gå en starta-eget-kurs för att de var inlåsta
            i fas 3. Snacka om inlåsningseffekt!
          </note>
          <note>
            Jag blir förvånad när moderater här säger att personal inom äldreomsorgen
            inte gör riktiga jobb och att lärare och specialpedagoger och
            alla de satsningar vi nu gör på de riktiga jobben inom välfärden
            inte är några riktiga jobb. Jag blir besviken och ledsen när jag
            hör sådant.
          </note>
          <note>
            Jag förstår varför det finns människor som blir trötta på Moderaterna
            när det finns moderater som slänger u r sig sådant och raljerar
            över hårt arbetande undersköterskor och hårt arbetande lärare
            som har fått fler och fler elever att ta hand om. Men man bara
            slänger ur sig att det inte är några riktiga jobb.
          </note>
          <note>
            Jag skulle vilja kommentera en sak till, nämligen det här med
            skatt. Skatt handlar ju om att man fördelar mellan människor.
            De som har det bra har förmånen att få vara med och betala lite
            mer till en gemensam välfärd som alla har nytta av. Men man fördelar
            också till sig själv beroende på vilken ålder man är i. Under
            den tid då jag själv inte har några barn kan jag vara med och
            betala lite mer, men under den tid då jag har barn får jag tillbaka
            väldigt mycket. Jag får en bra barnomsorg, förhoppningsvis. Jag
            får barnomsorg på obekväm arbetstid om jag behöver det. Jag får
            en bra start för mina barn i skolan och så vidare. När barnen
            sedan har blivit större kan man vara med och betala lite mer till
            den gemensamma välfärden. När man sedan blir äldre får man ut
            lite mer igen.
          </note>
          <note>
            Det är alltså både en fördelning mellan människor och mellan
            de olika åldrarna i livet. Jag tycker att skatt är ett väldigt
            bra system. Det har byggt Sverige starkt och har tjänat Sverige
            väl. Det är det som har gjort att Sverige under lång tid har haft
            högt arbetskraftsdeltagande bland kvinnor, till exempel. En stark
            välfärd är viktig för både män och kvinnor, och det förutsätter
            också att man har människor som är villiga att betala skatt. Därför
            tycker jag att vi behöver ha en skatt där man har förmånen att
            få betala lite mer om man har den möjligheten, alltså om man tjänar
            lite mer.
          </note>
          <note type="speaker">
            Anf. 63 EVA-LENA JANSSON (S):
          </note>
          <note>
            Herr talman! I går besökte jag klass 6 A på Västra Engelbrektsskolan
            i Örebro. De hade engelska på förmiddagen, och sedan hade de samhällskunskap
            och diskuterade regeringens och riksdagens uppgifter. Man diskuterade
            vad det där med skatt egentligen är för något. Vad är det man
            använder skatt till, och vad händer om man inte betalar skatt?
            De kom snabbt fram till att om man inte betalar skatt får man
            betala allt själv – allt det där som vi bara tar för givet när
            vi bor i Sverige: skolan, sjukvården, välfärden och allt annat
            som vi finansierar via skattsedeln. Det är något som många tar
            för givet, och det är naturligtvi s för att vi har det gemensamt.
            Det handlar om en omfördelning.
          </note>
          <note>
            Jag kan ta ett praktiskt exempel på hur omfördelningen kan variera
            beroende på var man bor i Sverige. En 19-åring som bryter foten
            i Stockholms läns landsting, som är fortsatt alliansstyrt, får
            betala 650 kr onor mer än om det hade varit i Örebro läns landsting.
            Varför då? Jo, man har bestämt sig för att använda skatteintäkterna
            på ett sådant sätt att de som är 19, 20 eller 21 år, som fortfarande
            pluggar och därför har låg inkomst, ska ha sänkt avgift. Det handlar
            alltså om hur man använder skatten.
          </note>
          <note>
            Sänka-skatten-partiet är en riktigare benämning på Moderaterna.
            Jag tror att det var en tidigare moderat partiledare, Ulf Adelsohn,
            som sa att det sitter i generna att man ska sänka skatten.
          </note>
          <note>
            Jag vill påminna Anette Åkesson om vallöften. Jag har för mig
            att det fanns ett ganska känt moderat vallöfte om att ta bort
            värnskatten. Man hade åtta år på sig. Vi har fortfarande värnskatten
            kvar, och vi tycker att den är bra.
          </note>
          <note>
            Det är klart att det finns marginaleffekter, men är det ett alternativ
            att flytta utomlands? Vart ska man då flytta? Om man inte behöver
            betala skatt behöver man förmodligen betala de här avgifterna.
            Frågan är då om man vill betala 15 000 kronor, som barnomsorgen
            i vissa länder kan kosta, för att man inte tar det via skattsedeln.
            Frågan är vilka människor som Maria Malmer Stenergard känner som
            inte vill jobba för att man betalar skatt. De människor jag möter,
            även om de jobbar lite och även pensionärer, tycker att det är
            viktigt att betala skatt, för det går till det gemensam ­ ma och
            man får ut någonting tillsammans. Precis som Monica Green sa bidrar
            det till att stärka samhället.
          </note>
          <note>
            Jag känner få om ens några – det kanske finns någon vars namn
            jag inte känner till – som skulle sluta jobba för att man får
            betala skatt.
          </note>
          <note type="speaker">
            Anf. 64 ERIK ANDERSSON (M):
          </note>
          <note>
            Herr talman! Jag trodde att den här debatten först och främst
            handlade om marginalskatten. Sedan kom mer ledamoten Monica Green
            och pratar om allt annat, vilket förvånar mig, och talar om vad
            Moderaterna står för i stället för att tala om den politik som
            hennes eget parti vill föra.
          </note>
          <note>
            När vi ändå är inne på frågan om arbetaren vill jag fråga Monica
            Green: Vad har Socialdemokraterna gjort för arbetaren de senaste
            20 åren? Du står och talar om för oss vilka jobb vi anser är riktiga
            och inte. Vi anser att alla jobb är viktiga. Alla som stiger upp
            varje morgon och går till ett arbete är hjältar i det här landet.
          </note>
          <note>
            Det vi har gjort under alliansregeringen är att sänka skatten
            för vanliga löntagare. Vanliga löntagare har fått minst en månadslön
            mer i plånboken. Det Socialdemokraterna vill göra, om jag ska
            tala om för Monica Green vad hennes parti har gjort de senaste
            åren, är att göra det mindre lönsamt att jobba. Ni vill ju höja
            bidragen så att det inte ska bli lönsamt att jobba.
          </note>
          <note>
            Vi tror på ett samhälle där folk väljer att arbeta, och det ska
            vara värt att gå och arbeta också. När det gäller marginalskatten
            är det vedertaget att om den höjs väljer man att arbeta färre
            timmar på den sist tjänade hundralappen. Så blir det, för då slår
            man hellre ut det. Om man sänker marginalskatten är det klart
            att antalet arbetade timmar kommer att öka. Det säger flera undersökningar.
          </note>
          <note>
            Detta är inga konstigheter. Men jag förstår inte varför socialdemokratin
            i princip har gått ifrån sina grundläggande värderingar. Det är
            ju arbete som välståndet i Sverige bygger på.
          </note>
          <note>
            Då är vi överens om det. Det är bra.
          </note>
          <note type="speaker">
            Anf. 65 Finansminister MAGDALENA ANDERSSON (S):
          </note>
          <note>
            Herr talman! Anette Åkesson verkar vara intresserad av skattereformen
            1990 – 19 91. Det är intressant. Det har ju skett ganska många
            avsteg från den sedan den infördes. Jag undrar: Vad är det Anette
            Åkesson tycker är särskilt intressant? Är det återinförd arvs-
            och gåvoskatt, återinförd fastighetsskatt eller återinförd förmögenhetsskatt
            som Anette Åkesson tycker verkar mest intressant från skattereformen
            1990 – 19 91?
          </note>
          <note>
            Jag tycker att man ska vara ärlig och säga att skatter självklart
            påverkar ekonomins funktionssätt. Men det är också viktigt att
            komma ihåg att vad man använder skatterna till även påverkar ekonomins
            funktionssätt. Det är inte så att samhällen som har mycket låga
            skatter har en bättre fungerande ekonomi eller högre sysselsättning
            än länder som har lite höga skatter.
          </note>
          <note>
            Det handlar om att utforma skattesystemet på ett väl avvägt sätt
            och sedan använda de skatteintäkter man får på ett väl avvägt
            sätt. På så sätt kan samhällen som har höga skatter också ha hög
            sysselsättning och låg arbetslöshet samt en god välfärd. Där finns
            goda exempel från inte minst de nordiska länderna, som mer och
            mer har kommit att bli föredöme för många länder i världen just
            när det gäller att kombinera god välfärd med hög sysselsättning,
            men det gör man naturligtvis också när man tar ut skatt.
          </note>
          <note>
            Sedan gäller det marginalskatt och högre utbildning. Jag tycker
            att det är värt att påpeka att under alliansregeringens tid sänkte
            man inte marginalskatten. Trots att man hade åtta år på sig att
            göra detta valde man att inte göra det. Det är intressant att
            påpeka givet den fascination som i dagsläget finns för just marginalskatterna.
          </note>
          <note>
            Däremot minskade man möjligheterna för ungdomar att gå en högre
            utbildning. Ungdomars möjlighet att gå på universitet minskade
            under alliansregeringens tid.
          </note>
          <note>
            Det verkar inte vara så att det finns några marginalskatter som
            hindrar ungdomar från att vilja gå en högre utbildning. Det är
            en större andel ungdomar än någonsin som väljer en högre utbildning.
            Men tyvärr stoppas de av alliansregeringens prioriteringar. Därför
            är det bra att den här regeringen väljer att bygga ut den högre
            utbildningen.
          </note>
          <note>
            Precis som Monica Green reagerade jag väldigt mycket när Maria
            Malmer Stenergard sa att vi nu inte satsar på riktiga jobb. Jag
            undrar vilken signal det sänder till alla människor som arbetar
            inom äldreomsorgen och på våra skolor. Det regeringen gör nu är
            att satsa resurser för att det ska kunna anställas fler i äldreomsorgen.
            Då står moderater i riksdagens talarstol och säger: Det är inte
            riktiga jobb.
          </note>
          <note>
            Tänk på alla de kvinnor som går upp tidigt på morgnarna för att
            åka till äldreboendet eller hem till en äldre pensionär för att
            hjälpa till med morgonrutinerna! De jobbar kvällar, helger och
            nätter för att ta hand om våra gamla. Då står Maria Malmer Stenergard
            och säger: Detta är inte riktiga jobb. Likadant är det med alla
            lärare. Vi vill nu att fler lärare ska kunna anställas, fler lärare
            och specialpedagoger. Då säger man: Detta handlar inte om riktiga
            jobb.
          </note>
          <note>
            Jag tycker inte att det är rätt signal att skicka till alla dem
            som arbetar. Regeringen satsar på riktiga jobb i äldreomsorgen
            och i skolorna.
          </note>
          <note type="speaker">
            Anf. 66 ANETTE ÅKESSON (M):
          </note>
          <note>
            Herr talman! Eva-Lena Jansson! Det var faktiskt inget vallöfte
            från Moderaterna att ta bort värnskatten, även om många av oss
            och hela forskarvärlden hade tyckt att det hade var it bra för
            Sverige.
          </note>
          <note>
            Till Magdalena Andersson måste jag säga att det mest intressanta
            med skattereformen från 1990 – 1991 är grundprinciperna om enkelhet
            och tydlighet samt att man där utgick från att man skulle minska
            de skadliga skatterna, däribland marginalskatten. Sedan har vi
            alla varit bra på att göra undantag från de principerna.
          </note>
          <note>
            I en globaliserad värld där Sverige inte vill konkurrera med
            låga löner är det kunskap och utbildning som är och måste fortsätta
            att vara vår konkurrensfördel. Därför är det förvånande och rent
            av förskräckande att S och MP lägger fram förslag som innebär
            att den skatt som kan ses som skatt på utbildning, alltså marginalskatten,
            ökar från världsrekordnivå, 57 procent, till dryga 60 procent.
            Det kan jämföras med EU-genomsnittet, som är 38 procent.
          </note>
          <note>
            Varför ska människor i Sverige arbeta den där extra timmen när
            man bara får ut en dryg tredjedel efter skatt? Varför ska man
            investera i utbildning? Varför ska man starta företag?
          </note>
          <note>
            Bor man kvar i Sverige blir fritiden relativt sett mer attraktiv.
            Man nöjer sig med lite mindre lön och njuter av mer ledig tid.
            Man har mindre inkomst, så man konsumerar mindre. Det bidrar i
            sin tur till att ekonomin går sämre. Skatteintäkterna minskar
            när vi jobbar mindre och konsumerar mindre. Samtidigt har vi i
            Sverige valt att ha en stor offentlig sektor som är skattefinansierad.
            Hur ska den finansieras när skatteintäkterna minskar? Ska man
            fortsätta att höja skatterna? Det blir en ond cirkel.
          </note>
          <note>
            Jag håller med finansministern om att det är angeläget att också
            se vad pengarna används till. Vi satsar på just utbildning, eftersom
            vi vet att en välutbildad befolkning är vår viktigaste konkurrensfördel
            i den globala konkurrensen. Det råder bred enighet inom forskningen
            om att höga marginalskatter är skadliga. Den senaste Långtidsutredningen
            pekade ut just den höga marginalskatten som skattesystemets allvarligaste
            problem. Och bland annat Finanspolitiska rådet har räknat på att
            skatteintäkterna minskar.
          </note>
          <note>
            Jag får helt enkelt inte ihop hur Socialdemokraterna tänker.
            För ett tillväxtfientligt parti som Miljöpartiet kanske det inte
            är en så stor sak. Men den enda förklaringen är att man behöver
            budgetutrymme för satsningar som enligt den egna budgeten kommer
            att medföra en högre jämviktsarbetslöshet och ett ökat utanförskap.
            Ja, ni hör rätt. Man känner till detta. Men S och MP hoppas väl
            på att blända väljarna så mycket att de inte uppmärksammar de
            nackdelar som följer. Det är alltså ren populism i kombination
            med att man nyttjar ohederlig retorik om att detta bara gynnar
            de rika. Det är ohederligt, eftersom det är så här: När de med
            lite högre inkomst jobbar mindre eller flyttar ut ur landet och
            skatteintäkterna för kommuner och landsting sjunker är det faktiskt
            de svaga som drabbas. Men S och MP drar nytta av det faktum att
            nackdelarna inte sker direkt och att sambandet därmed är otydligt.
          </note>
          <note>
            Personligen tycker jag att det är tråkigt att vi har en svag
            regering som inte bara raserar reformer som bevisligen varit framgångsrika
            för Sverige utan till och med tar till åtgärder som den själv
            och forskningen vet är skadliga för landet. Jag tror och hoppas
            att man underskattar dem som bor och arbetar i Sverige och att
            frågan om höjd marginalskatt får den uppmärksamhet och den sakliga
            debatt den förtjänar.
          </note>
          <note type="speaker">
            Anf. 67 MARIA MALMER STENERGARD (M):
          </note>
          <note>
            Herr talman! Jag ska försöka summera lite här. Jag menar att
            man från socialdemokratiskt regeringshåll gör det dyrare att anställa
            unga. Man gör det dyrare att anställa äldre. Man plockar bort
            ROT- och RUT-avdrag trots att man har påstått något annat i valrörelsen.
            Och man skapar mindre incitament för människor att jobba lite
            mer genom att höja marginalskatten.
          </note>
          <note>
            Detta menar jag leder till färre riktiga jobb, och jag menar
            att det på sikt leder till att vi får in mindre pengar till statskassan.
            Då finns det inga pengar att stoppa in i äldreomsorg och i skola.
            Det är mitt resonemang.
          </note>
          <note>
            Jag kan inte ha varit särskilt tydlig. Eller är det kanske så,
            herr talman, att Monica Green och finansministern väljer att medvetet
            missförstå mig? Det är självklart inte så att jag menar att lärare
            och anställda inom äldreomsorgen inte skulle ha riktiga jobb.
            Jag värnar deras jobb. Och jag värnar den välfärd som de producerar.
            Men det tycks som att den politik som regeringen levererar inte
            värnar den.
          </note>
          <note type="speaker">
            Anf. 68 MONICA GREEN (S):
          </note>
          <note>
            Herr talman! Man skulle kunna tro, i teorin, att Moderaterna
            har rätt för att de med sina teoretiska formler har räknat ut
            att folk kommer att jobba mer. I och med det skulle man kunna
            tro att arbetslösheten sjönk under den borgerliga tiden. Det låter
            nästan så. Borgarna står här och säger att de är jättenöjda.
          </note>
          <note>
            I själva verket ökade arbetslösheten under den borgerliga regeringens
            tid. Ja, det var naturligtvis inte deras fel. Det var någon helt
            annans fel – absolut. Det kan inte ha med den regeringen att göra.
            Nej, nej, nej, de hade inget ansvar. Arbetslösheten ökade, men
            det var någon annans fel.
          </note>
          <note>
            Jag vill också påpeka det faktum att det är ganska viktigt att
            ta reda på hur mycket man har kvar efter att man har betalat den
            där förhatliga skatten. Många moderater påstår här att folk kommer
            att sluta arbeta och flytta utomlands. Det är all möjlig skrämselpropaganda
            om vad som händer om man får vara med och betala lite mer till
            välfärden. Men titta lite på hur mycket man har kvar efter skatt!
          </note>
          <note>
            Jag tänker på de arbetare som vi har pratat om här och som vi
            ofta träffar. Det är butiksbiträden, hotell- och restauranganställda,
            undersköter ­ skor och så vidare som tjänar 14 000 – 17 000 i
            månaden. De skulle vara glada om de fick så mycket över att leva
            på som de som ni värnar om får. Då skulle de verkligen vara nöjda.
            Så är det inte i dag. Vi har ett väldigt ojämställt samhälle,
            och klyftorna ökade under den borgerliga regeringens tid.
          </note>
          <note>
            Sedan är det en spricka mellan moderaterna. Vi hör en moderat
            gå upp och säga: Vi tycker om alla jobb. En annan säger: Nej,
            ni satsar på fel typ av jobb. Vi gör egentligen reformer som ser
            till att undersköterskor, lärare och alla de som behövs inom välfärden
            faktiskt blir fler. De ras antal har ju sjunkit per person i det
            här landet under den borgerliga regeringens tid.
          </note>
          <note type="speaker">
            Anf. 69 EVA-LENA JANSSON (S):
          </note>
          <note>
            Herr talman! Det blir en diskussion här i bänkarna – det hörde
            jag i alla fall när jag stod och höll mitt anförande – om huruvida
            det ska vara en skattedebatt eller inte och om vi ska diskutera
            alla typer av skatter.
          </note>
          <note>
            Ma n hör diskussionen, som kommer in på vad som är riktiga jobb
            och vad som inte är riktiga jobb, om bidrag till företag innebär
            att det blir riktiga jobb eller om det vi säger att vi investerar
            i till exempel inom äldreomsorgen är riktiga jobb. Det är klart
            att det är en prioritering, och det är en politisk markering om
            hur man ser på saken.
          </note>
          <note>
            För oss socialdemokrater handlar det inte om att ta in skatt
            bara för skattens skull utan om att kunna omfördela i ett samhälle.
            Av var och en efter förmåga, till var och en efter behov.
          </note>
          <note>
            Det är viktigt att investera väldigt mycket pengar just nu i
            den skola där vi ser att många ungdomar har det svårt och tufft.
            Det kommer att bidra till att de lyckas i skolan. Vi vet att de
            ungar som inte lyckas i skolan och som går ut utan fullgod gymnasieutbildning
            riskerar att sitta hos Arbetsförmedlingen dagen efter att de har
            slutat skolan. Det vill inte vi.
          </note>
          <note>
            Varenda unge måste kunna få stöd. Vi väljer att använda skatten
            till att investera i barnen, se till att det finns fler lärare
            och fritidspedagoger och ge dem som arbetar i äldreomsorgen stöd
            så att de slipper bli sjukskrivna på grund av sin arbetsmiljö.
            Det är så vi använder skatten. Vi tycker att det är en viktig
            investering.
          </note>
          <note>
            Om vi investerar i utbildning får vi en utväxling. Det räcker
            inte med att ha ett stort arbetskraftsutbud, utan man måste också
            se till att de företag som söker personer får tag på dessa. Ofta
            krävs det väldigt bra utbildning. Det investerar vi i. Det är
            väl använda pengar.
          </note>
          <note type="speaker">
            Anf. 70 ERIK ANDERSSON (M):
          </note>
          <note>
            Herr talman! Jag delar den uppfattningen.
          </note>
          <note>
            Ni försöker utmåla det moderata partiet som om vi skulle vara
            emot välfärden, emot skatter, emot fler händer i vården eller
            emot fler lärare i skola och förskola. Det är vi inte, Eva-Lena
            Jansson.
          </note>
          <note>
            Frågan är om det är marginalskatten som ska finansiera detta.
            Det tror jag inte. Om man skulle avskaffa den skulle folk jobba
            mer, och då skulle man få ungefär lika mycket pengar.
          </note>
          <note>
            Det jag undrar är var Monica Green har befunnit sig de senaste
            åtta åren. Monica Green har med största sannolikhet befunnit sig
            här i riksdagen, herr talman. Det har undgått henne att det har
            funnits en finanskris ute i Europa, att det har funnits en kr
            is i USA som började med Lehman Brothers-kraschen och att det
            även har funnits en kris i Sydamerika.
          </note>
          <note>
            Trots det har Sverige stått starkt, och det beror på den alliansledda
            politiken.
          </note>
          <note>
            Min fråga är återigen: Vad har sossarna, förlåt, Socialdemokraterna,
            gjort för arbetaren de senaste 20 åren? Jo, de har höjt skatten
            för vanliga arbetare, medan vi i alliansregeringen valde att sänka
            skatten så att alla kunde få ungefär en extra månadslön.
          </note>
          <note>
            Hälften kvar är inte orimligt. Om vi har skatter på 50 procent,
            som tanken var från början, är det inte helt orimligt.
          </note>
          <note>
            Frågan är: Vad har Socialdemokraterna för politik för att få
            ett starkt Sverige?
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslutade kl. 15.52 på förslag av andre vice talmannen
            att ajournera förhandlingarna till kl. 18.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 18.00.
          </note>
          <note>
            § 11 (forts.) Svar på interpellation 2014/15:381 om marginalskatten
          </note>
          <note type="speaker">
            Anf. 71 FREDRIK SCHULTE (M):
          </note>
          <note>
            Herr talman! I den här interpellationsdebatten diskuterar vi
            alltså de så kallade marginalskatterna, även om det i den tidigare
            diskussionen kanske framstod som att det handlade om någonting
            annat. Men det handlar om den procentsats i skatt som man betalar
            på den sista intjänade hundralappen. De flesta betalar i genomsnitt
            ungefär 25 procent i skatt, men om man har inkomster över drygt
            35 000 kronor betalar man 50 procent i skatt på varje hundralapp
            över 35 000 kronor.
          </note>
          <note>
            Detta är problematiskt. Det gör att man minskar drivkrafterna
            för att arbeta de extra timmarna. Regeringen lägger nu fram en
            vårproposition med förslag om ganska kraftiga höjningar av just
            marginalskatterna. Det handlar särskilt om det avtrappade jobbskatteavdraget
            som gör att vissa inkomstgrupper kommer att få upp till 80 procent
            i marginalskatt.
          </note>
          <note>
            Om en läkare ska arbeta en timme extra – vi vet alla att sjukhus
            och läkarmottagningar, särskilt inom akutsjukvården, är hårt pressade
            – och man vill gärna att en läkare arbetar en timme mer än vad
            som regleras i anställningsavtalet. Om en läkare arbetar så att
            han eller hon tjänar 1 000 kronor extra så kommer den läkaren
            att bara få behålla 200 kronor.
          </note>
          <note>
            Finansminister Magdalena Andersson försvarar detta med att säga
            att inte heller Alliansen sänkte marginalskatterna. Detta är en
            ny typ av konstig argumentation som Socialdemokraterna har börjat
            föra: Bara för att Alliansen inte gjorde på ett visst sätt kan
            vi försämra det ännu mer.
          </note>
          <note>
            Man resonerar på liknande sätt kring överskottsmålet: Alliansen
            uppfyllde inte överskottsmålet, enligt finansministern, därför
            kan finansminis ­ tern ta bort det.
          </note>
          <note>
            Det är en väldigt märklig typ av argumentation. Dessutom är det
            fel. Alliansen sänkte faktiskt marginalskatterna. När Alliansen
            kom till makten 2006 började den höga marginalskatten på 50 procent,
            vilket slog mot inkomster över 26 000 kronor. Den gränsen höjde
            vi alltså till 35 000 kronor.
          </note>
          <note>
            Men det är fortfarande 1 miljon inkomsttagare som betalar den
            höga statliga inkomstskatten. Det är inte de superrika i samhället,
            utan det är vanliga, hårt arbetande människor. Vi fick tidigare
            höra från min kollega Anette Åkesson att det i Stockholm handlar
            om att varannan person som jobbar heltid får betala den statliga
            inkomskatten.
          </note>
          <note>
            Detta gör att det blir mindre lönsamt att arbeta för dessa människor.
            Det blir mindre intressant att jobba den extra timmen. Om man
            tar fallet med läkare är det allvarligt. Det finns ju inte ett
            stort överskott av läkare som vill jobba den extra timmen för
            att operera patienter.
          </note>
          <note>
            Socialdemokraterna försöker på något sätt att måla upp bilden
            av att det här är viktigt för att vi ska ha råd med välfärden.
            Men man satsar ju inte på välfärden, utan den absolut största
            delen av regeringens budget och de skattehöjningar som man tvingar
            igenom går till att höja bidragen och till arbetsmarknadspolitiska
            program för att göra det mindre lönsamt att arbeta och göra det
            mer lönsamt att inte arbeta.
          </note>
          <note type="speaker">
            Anf. 72 Finansminister MAGDALENA ANDERSSON (S):
          </note>
          <note>
            Herr talman! Vi har olika uppfattningar. När man lyssnar på Moderaterna
            kan man tro att det stora problemet för svenska ungdomar, när
            de ska besluta sig för att välja en högre utbildning eller inte,
            är att det är för höga marginalskatter, att det är det som påverkar
            ungdomars val.
          </note>
          <note>
            Jag konstaterar att det som är problemet för ungdomar som vill
            läsa på en högre utbildning är att det är väldigt många fler ungdomar
            som vill göra det än det finns platser. Fler ungdomar än någonsin
            vill gå en högre utbildning, även med dagens marginalskatter.
            Problemet är att rektorerna för universiteten säger att de aldrig
            tvingats att tacka nej till så många sökande.
          </note>
          <note>
            Andelen ungdomar som får möjlighet att gå en högre utbildning
            minskade under Alliansens år vid makten. Det är det som är problemet
            med den högre utbildningen, inte ungdomarnas vilja utan att vi
            har haft en borgerlig regering som har prioriterat att sänka skatten
            framför att låta samma eller till och med en ökande andel ungdomar
            få möjlighet att läsa en högre utbildning. Ungdomar ser att det
            kommer att behövas en högre utbildning i den framtida ekonomin
            för att man ska stå sig stark på arbetsmarknaden.
          </note>
          <note>
            Om högutbildade ungdomar flyttar utomlands för att vi har så
            höga marginalskatten är någonting som bland annat Långtidsutredningen
            har tittat på. Man har funnit att ungdomar som flyttar utomlands
            ofta kommer tillbaka till Sverige inom fem år. Det är inte så
            att vi ser en stor braindrain från Sverige. Tvärtom flyttar många
            högutbildade till Sverige. Då måste vi snabbt kunna ge möjlighet
            för dessa personer att komma in på arbetsmarknaden.
          </note>
          <note>
            Regeringen har ju inget förslag om att ta bort jobbskatteavdragen.
            Däremot tycker vi att om man har 1 miljon i inkomst behöver man
            kanske inte ett jobbskatteavdrag för att få en drivkraft att jobba.
            Då tycker vi att det är rimligt att trappa av jobbskatteavdraget.
            De pengar som vi får in på det kommer vi att använda till angelägna
            åtgärder för att på andra sätt stödja en ökad sysselsättning.
            Det gäller till exempel möjligheten att arbeta heltid för kvinnor
            som har äldre släktingar. Många av dem har gått ned i arbetstid.
            En förbättrad äldreomsorg gör det inte bara möjligt för kvinnor
            att jobba heltid inom äldreomsorgen, utan det ger också möjlighet
            för fler att jobba heltid i stället för ta hand om äldre anhöriga.
          </note>
          <note type="speaker">
            Anf. 73 ANETTE ÅKESSON (M):
          </note>
          <note>
            Herr talman! Monica Green hävdade att skatteintäkterna inte hade
            ökat, men de har faktiskt ökat med ungefär 40 miljarder samtidigt
            som antalet jobb har ökat. Vi kommer att gå in mer på det i nästa
            debatt.
          </note>
          <note>
            Det är självklart positivt om unga människor som flyttar utomlands
            kommer tillbaka, det håller jag med finansministern om. Sverige
            är mycket attraktivt, inte minst för barnfamiljer. Det vill vi
            alla säkert fortsätta att behålla.
          </note>
          <note>
            Att S-MP -regeringen höjer den svenska rekordhöga marginalskatten
            är illa för Sverige. Man höjer den trots att man är väl medveten
            om att den är skadlig. En höjd marginalskatt minskar Sveriges
            konkurrenskraft och sannolikt även skatteintäkterna. Höjningen
            är ett tydligt steg till vänster. Och varför gör S-MP det? Ja,
            jag tycker inte att jag fått något svar som tyder på någon annan
            anledning än att man gör det för att finansiera kortsiktiga åtgärder
            som på längre sikt kommer att slå tillbaka mot svensk välfärd.
          </note>
          <note>
            Det står i motsats till Alliansen som tog ansvar med fokus på
            arbetslinjen. Alliansen genomförde skattesänkningar som mest gynnade
            låg- och medelinkomsttagare och genomförde reformer som RUT, ROT,
            sänkta arbetsgivaravgifter för unga och äldre. Detta bidrog till
            att jobben ökade och sysselsättningsgraden blev den högsta inom
            EU, vilket i sin tur stärkte resurserna för välfärden. Vi kommer
            in på det i nästa debatt.
          </note>
          <note>
            Alliansen försökte även höja den nedre brytpunkten så att 110
            000 personer färre skulle komma över gränsen för att betala statlig
            skatt, det vill säga dessa 110 000 personer hade då haft 20 procents
            lägre marginalskatt. Det stoppades tyvärr av S, MP, V och SD.
          </note>
          <note>
            Jag välkomnar att vi förstärkt diskuterar vad skattepengarna
            används till samt hur kvaliteten i skolan, sjukvården och äldreomsorgen
            kan stär ­ kas. Då kan vi prata om att det inte finns något direkt
            samband mellan mer resurser och högre kvalitet. Men det får bli
            temat för en annan interpella ­ tion.
          </note>
          <note>
            Jag vill tacka finansministern för debatten.
          </note>
          <note type="speaker">
            Anf. 74 FREDRIK SCHULTE (M):
          </note>
          <note>
            Herr talman! Jag håller med finansministern om att ungdomar inte
            väljer att utbilda sig utifrån hur höga marginalskatterna är.
            Jag tror inte heller att marginalskatterna har så stor inverkan
            på ifall unga människor flyttar från Sverige, precis som Långtidsutredningen
            slagit fast, även om jag tror att man nog ska ta en återkommande
            titt på just de frågorna eftersom vi blir alltmer globaliserade
            och människor blir allt mindre knutna till det land de föddes
            i.
          </note>
          <note>
            Poängen är att när man väl har utbildat sig, när man väl har
            blivit till exempel läkare och jobbar som sådan i Sverige, vilka
            är då incitamenten, vilka är drivkrafterna för att jobba den där
            extra timmen? Det är där skon klämmer. Vi kan konstatera att det
            finns starkt vetenskapligt stöd för att om marginalskatterna är
            höga kommer människor inte att arbeta den extra timmen. Det är
            något som Socialdemokraterna har stått upp för långt innan Magdalena
            Andersson blev Socialdemokraternas ekonomisk-politiska talesperson
            och sedermera finansminister. Det var en av grundpelarna i skatteöverenskommelsen
            i början av 90-talet.
          </note>
          <note>
            Det som nu händer är att Magdalena Andersson vill vrida tillbaka
            klockan. Hon vill tillbaka till tiden på 80-talet då det bara
            var höjda bidrag och höjda skatter. Det förs inget resonemang
            om hur man ska hjälpa den privata sektorn. Den privata sektorn
            ska bara urholkas för att finansiera olika typer av bidragshöjningar
            och arbetsmarknadspolitiska åtgärder. Magdalena Andersson vrider
            tillbaka klockan på ett sätt som kommer att skada svensk ekonomi,
            som kommer att göra att människor jobbar mindre och i större utsträckning
            blir bidragsberoende. Att hon är så ointresserad av att diskutera
            just marginalskattefrågan är om något ett tecken på det.
          </note>
          <note type="speaker">
            Anf. 75 Finansminister MAGDALENA ANDERSSON (S):
          </note>
          <note>
            Herr talman! Jag noterar Fredrik Schultes intresse för skattereformen
            1990–1991 och undrar om det är fler delar av skattereformen 1990–1991
            än marginalskatterna han inte gillar. Gillar Fredrik Schulte en
            fastighetsskatt, en förmögenhetsskatt, en arvs- och gåvoskatt,
            en enhetlig moms samt inga jobbskatteavdrag? Det var några andra
            saker som ingick i skattereformen 1990–1991. Jag ser fram emot
            Fredrik Schultes debatter om att förorda skattereformen 1990–1991.
          </note>
          <note>
            Bara bidrag, säger Fredrik Schulte. Ja, vi höjer underhållsstödet
            för ensamstående föräldrar med 300 kronor i månaden. Bara bidrag!
            Ja, så kan det låta, men jag tror att för många ensamstående föräldrar
            som har svårt att få ekonomin att gå ihop är det ett mycket välkommet
            bidrag till hushållsekonomin.
          </note>
          <note>
            För de barn som får lite större möjligheter att vara med på sommarlägret
            eller fritidsaktiviteten betyder det oerhört mycket. För Fredrik
            Schulte är det bara bidrag att barn som växer upp med ensamstående
            föräldrar ska få lite bättre möjligheter att delta i till exempel
            det sociala livet.
          </note>
          <note>
            Det är en ganska klok politik i ett läge när vi har svag efterfrågan
            i ekonomin, för det är pengar som går till hushåll som verkligen
            kommer att konsumera. Bara bidrag!
          </note>
          <note>
            Vi gör satsningar på äldreomsorgen, på dem som ska jobba i äldreomsorgen,
            att fler ska kunna jobba heltid. Bara bidrag!
          </note>
          <note>
            Vi gör satsningar på lärare, på fler specialpedagoger och speciallärare
            i skolorna. Bara bidrag!
          </note>
          <note>
            Det säger något om Moderaternas syn på välfärden.
          </note>
          <note>
            Överläggningen var härmed avslutad.
          </note>
          <note>
            § 12 Svar på interpellation 2014/15:384 om strategier för större
            skatteintäkter
          </note>
          <note type="speaker">
            Anf. 76 Finansminister MAGDALENA ANDERSSON (S):
          </note>
          <note>
            Herr talman! Anette Åkesson har frågat mig vilka skattereformer
            och/eller andra reformer på det finanspolitiska området jag som
            finansminister tänker ta initiativ till för att fler ska komma
            i arbete och därmed öka skatteintäkterna.
          </note>
          <note>
            Låt mig inleda med att invända mot beskrivningen i frågan att
            sänkta skatter skulle leda till ökade skatteintäkter och därmed
            mer resurser till välfärden. Det bygger på ett antagande att skattesänkningarna
            skulle öka antalet arbetade timmar i befolkningen så pass mycket
            att skatteinkomsterna ökar trots de sänkta skattesatserna.
          </note>
          <note>
            Det krävs mycket stora ökningar av antalet arbetade timmar för
            att det ska kunna åstadkommas, och enligt Finanspolitiska rådets
            bedömningar är ökningar i den storleksordningen ytterst sällsynta.
            Det kan förstås ändå vara befogat att ibland sänka skatterna,
            men det bör inte ske med det vilseledande argumentet att det ökar
            resurserna till välfärden.
          </note>
          <note>
            Anette Åkesson kommenterar sitt eget påstående att skattesänkningar
            leder till ökade skatteintäkter med att det låter för bra för
            att vara sant, och det är det. Om alliansregeringens skattesänkningar
            verkligen hade medfört ökade skatteintäkter skulle vi i dag inte
            ha haft det strukturella underskottet i de offentliga finanserna
            som vi nu har.
          </note>
          <note>
            Alliansregeringens skattesänkningar har inte haft avsedd effekt.
            Sysselsättningsgraden är lika hög som 2007, och arbetslösheten
            har fastnat på en hög nivå. Därför återställer regeringen till
            exempel nivåerna för socialavgifterna för unga, som enligt många
            oberoende bedömare varit en ineffektiv åtgärd, och satsar i stället
            resurserna på mer effektiva och träffsäkra åtgärder. I detta är
            satsningar på arbetsmarknaden och framför allt utbildning centralt.
          </note>
          <note>
            Regeringen har i propositionen Vårändringsbudget för 2015 föreslagit
            riktade satsningar mot skolor med störst utmaningar. I budgetpropositio
            ­ nen för 2016 avser regeringen att återkomma med satsningar på
            höjda lärarlöner. För unga arbetslösa utan gymnasieutbildning
            vill regeringen införa ett utbildningskontrakt som gör det möjligt
            för unga arbetslösa att slutföra sin gymnasieutbildning. För unga
            arbetslösa med gymnasieutbild ­ ning inför regeringen traineejobb
            där individerna ges möjlighet att arbeta i välfärden samtidigt
            som de får relevant yrkesutbildning.
          </note>
          <note>
            Regeringen inför även ett nytt och stadigvarande kunskapslyft
            som syftar till att ge fler vuxna möjlighet att ta del av vuxenutbildning
            som skapar vägar in i arbetslivet. Målsättningen är att stärka
            arbetskraftens kompetens, underlätta omställning och förbättra
            matchningen på arbetsmarknaden.
          </note>
          <note>
            En väl fungerande arbetsmarknad är också beroende av en aktiv
            näringspolitik som bidrar till att inte minst små och medelstora
            företag ges möjlighet att växa. För att dessa företag ska hitta
            rätt kompetens är det viktigt med geografisk rörlighet. Det förutsätter
            i sin tur tillräckligt med bostäder och väl fungerande pendlingsmöjligheter.
            Regeringen har därför presenterat satsningar på investeringar
            i infrastruktur och bostäder.
          </note>
          <note>
            Sammantaget är regeringens bedömning att satsningar för att höja
            utbildningsnivån, en förbättrad matchning på arbetsmarknaden,
            infrastrukturinvesteringar samt en aktiv näringspolitik kommer
            att öka sysselsättningen och minska arbetslösheten.
          </note>
          <note type="speaker">
            Anf. 77 ANETTE ÅKESSON (M):
          </note>
          <note>
            Herr talman! Inledningsvis vill jag tacka finansministern för
            svaret. Jag uppskattar att det är ett riktigt svar. Jag tycker
            S-MP -regeringen har ambitioner på rätt områden som utbildning,
            mindre företag, infrastruktur och bostadsbyggande även om jag
            inte anser att de är rätt förslag. Dessutom lägger man resurser
            på sådant som redan testats men inte fungerat. Frågan är väl om
            förslagen genomförs. Vi ser påtagligt ofta att det S-MP lovar
            att göra inte blir verklighet.
          </note>
          <note>
            Bakgrunden till den oro jag känner är att flera av de framgångsrika
            reformer som Alliansen genomförde nu raseras med den svaga socialdemokratiska
            och miljöpartistiska regeringen och dess budget, med stöd av Vänsterpartiet.
            I stället läggs förslag som slår mot jobb och företagande i form
            av höjda skatter på 27 miljarder. Satsningarna däremot kan räknas
            i miljoner.
          </note>
          <note>
            Jag har vid ett tidigare tillfälle försökt tydliggöra skillnaden
            mellan miljon och miljard och har då tillämpat liknelsen med staplade
            tusenlappar. 1 miljon kronor motsvarar en decimeter tusenlappar
            medan 1 miljard motsvarar 100 meter hårt packade tusenlappar.
            Man höjer alltså skatter på jobb och företagande med en 2 700
            meter stor hög med tusenlappar. Som jämförelse kan nämnas att
            Kebnekaises sydtopp, den högsta, senast mätte 2 100 meter. Satsningarna
            från S-MP är däremot i jämförelse endast dryga fem meter tusenlappar.
          </note>
          <note>
            Höjda kostnader av den omfattningen påverkar självklart jobben
            negativt, och därmed kommer antalet arbetade timmar i Sverige
            att minska. Antalet arbetade timmar är ett av de viktigaste nyckeltalen
            vi har för att mäta resurser till välfärden.
          </note>
          <note>
            Det är inte politiken som skapar jobb, det är näringslivet. Politikens
            uppgift är att se till att företag har goda förutsättningar att
            startas och utvecklas.
          </note>
          <note>
            Det är komplext. Men det är samtidigt spännande politiska utmaningar
            på alla tre nivåer – nationell, regional och kommunal. Vi ansvarar
            för att unga är välutbildade, för att det finns fungerande infrastruktur
            för personer och gods, för att det finns tillgängliga bostäder
            av alla sorter och för att det finns trygg barn- respektive äldreomsorg
            och sjukvård för den som behöver. Men vi ansvarar även för att
            det finns försvar och polis, industrimark och för att tillståndsprocesser
            och rättssystem fungerar smidigt.
          </note>
          <note>
            Det är exempel på politikens ansvar. Om vi sköter det är det
            näringslivets uppgift att se till att det skapas fler jobb i Sverige.
            Man kan även säga att vi samspelar. Och därför är det allvarligt
            när en part, i detta fall S-MP -regeringen, inte vill samarbeta
            utan tydligt delar ut den ena smockan efter den andra mot näringslivet.
          </note>
          <note>
            Finansdepartementet har analyserat de långsiktiga sysselsättningseffekterna
            av regeringens vallöften, och mer än 80 000 jobb riskerar att
            försvinna med S-MP- V-budgeten. Vi kommer att få höjd arbetslöshet
            och fler människor i utanförskap.
          </note>
          <note>
            Min fråga till Magdalena Andersson är: Vilka är S-MP :s alternativa
            strategier? S-MP måste ha andra förslag på reformer än de som
            har presenterats eftersom det uttalade målet är sänkt arbetslöshet
            , inte höjd. Vilka är essen i rockärmen? Och när kommer de att
            presenteras?
          </note>
          <note type="speaker">
            Anf. 78 Finansminister MAGDALENA ANDERSSON (S):
          </note>
          <note>
            Herr talman! Jag tycker att Anette Åkesson ska jobba lite med
            matematiken. Man kan räkna på lite olika sätt, men jag tycker
            att de satsningar som vi gör på infrastruktur är bra också för
            näringslivet och att alla de utbildningssatsningar som vi gör
            också är bra för näringslivet. När vi jobbar med klimatinvesteringar
            i kommunen kommer det också att ha betydelse för näringslivet.
            Man kan alltså räkna på olika sätt. Jag skulle nog räkna in betydligt
            fler satsningar i sådant som är bra för näringslivet, för övrigt
            inklusive en höjd a-kassa.
          </note>
          <note>
            Vad har regeringen för ess i rockärmen? För att få upp sysselsättningen
            och få ned arbetslösheten arbetar vi särskilt aktivt inom tre
            områden. Det ena är mer aktiv näringspolitik med en närmare samverkan
            mellan näringslivet, akademin och det offentliga, bland annat
            i form av statsministerns innovationsråd.
          </note>
          <note>
            Också på det lokala och regionala planet jobbar vi närmare varandra,
            bland annat genom den offentliga upphandlingen där man kan driva
            fram nya innovationer och få fram nya spännande produkter som
            sedan kan bli svenska exportsuccéer. Men det handlar också om
            att på olika sätt stödja små företag som vill jobba med export,
            kanske mot nya marknader nu när det går lite trögt i Europa.
          </note>
          <note>
            Det andra området är investeringar. Vi behöver investera mer
            i infrastrukturen och i bostäder. Bostadsbristen, inte minst i
            våra tillväxtregioner, hindrar företagande och tillväxt. Men också
            infrastrukturen är ett problem för många företag i dag.
          </note>
          <note>
            Det tredje området är kompetensen och arbetsmarknadspolitiken.
            Många företag säger i dag att de misslyckas med att hitta rätt
            kompetens trots att 400 000 människor är arbetslösa. Vi behöver
            helt enkelt stödja människor så att de kan få den utbildning som
            arbetsgivarna kräver i dag. Det är tre områden som är viktiga
            att jobba med.
          </note>
          <note>
            Därutöver måste vi ha stabila statsfinanser i grunden. Därför
            betar vi nu steg för steg av de underskott som vi har ärvt i de
            offentliga finanserna efter de borgerliga åren.
          </note>
          <note>
            Vi ska dock inte glömma att en väl fungerande välfärd också är
            central för att människor ska kunna arbeta och därmed också central
            för möjligheten att anställa och få upp sysselsättningen och få
            ned arbetslösheten. En väl fungerande barnomsorg har varit central
            för att öka kvinnors arbetskraftsutbud, men en väl fungerande
            äldreomsorg är också viktig för att få upp arbetskraftsutbudet,
            inte minst bland kvinnor, och lösgöra arbetskraft när det gäller
            de kvinnor som vill och kan jobba heltid även när äldre anhöriga
            behöver omvårdnad.
          </note>
          <note>
            Samhället är en helhet. Och de satsningar som vi gör på välfärden
            är viktiga även för företagen. Det gäller för övrigt också a-kassan.
            Det är lätt att glömma bort att väl fungerande broar från de gamla
            jobben till de nya jobben underlättar strukturomvandling även
            för de privata företagen.
          </note>
          <note type="speaker">
            Anf. 79 ANETTE ÅKESSON (M):
          </note>
          <note>
            Herr talman! Jag tycker som sagt att budgeten visar på bra satsningsområden.
            Men man gör många saker som man har försökt göra tidigare men
            inte har lyckats med. Jag tänker på 90-dagarsgarantier och 100-dagarsgarantier
            och på subventioner för bostadsbyggande som i princip handlar
            om att pengar går rakt in i byggbolagen, vilket kanske inte är
            negativt för dem men ändå.
          </note>
          <note>
            Man skulle kunna tro att S-MP :s förslag endast slår direkt mot
            näringslivet, men i verkligheten slår de även mot anställda, pensionärer
            som jobbar och hushållen i allmänhet. Att ökad arbetslöshet leder
            till ökat utanförskap är tydligt, men därutöver slår exempelvis
            två av de av S brutna vallöftena – höjd bensinskatt och försämrat
            ROT-avdrag – direkt mot de hushåll som nyttjar ROT -avdragen och
            har två bilar. De senare är för övrigt påtagligt ofta människor
            som bor på landsbygden. Dessa hushåll kommer att få ökade utgifter
            på minst 8 000 kronor per år. Det är relativt mycket pengar.
          </note>
          <note>
            Som allianspolitiker har det varit frustrerande att vi inte på
            ett trovär ­ digt sätt har lyckats förmedla det faktum att sänkta
            skatter faktiskt har inneburit ökade skatteintäkter. Samtidigt
            spelade S ohederligt på detta i debatten, trots att de visste
            att det stämmer. Det låter helt enkelt för bra för att vara sant.
            Men det är sant. Justerat för inflation och befolkningsutveck
            ­ ling ökade skatteintäkterna under allianstiden med 40 miljarder
            kronor, inte hos staten men i offentlig sektor totalt. Dessutom
            lever 200 000 färre personer i utanförskap, och 350 000 nya jobb
            skapades, trots lågkonjunk ­ tur. Och sysselsättningsgraden är
            den högsta i EU.
          </note>
          <note>
            I och med att konstruktionen med framför allt jobbskatteavdragen
            riktades mot att relativt gynna låg- och medelinkomsttagare mest,
            och att RUT och ROT omvandlade svarta jobb till vita samt att
            äldre och unga blev billigare att anställa lyckades Alliansen
            leverera riktigt goda resultat. Att svenskarna knappt har märkt
            av effekterna av finanskrisen är ytterligare ett bevis. Det bekräftas
            även när man ser till ökningen av inkomstklyftor som visserligen
            har skett sedan mitten av 90-talet. Men ökningen skedde under
            åren med socialdemokratiska regeringar. Under alliansregeringen
            har inkomstklyftorna legat stabilt. Men det är sammanhang som
            inte är lätta att förklara medan de är lätta att misstänkliggöra.
          </note>
          <note>
            I Sverige är vi överens om att vi vill ha en relativt stor skattefinansierad
            offentlig sektor. Skatter behöver därför tas in, men det kan göras
            på olika sätt. Alliansens fokus låg på att minimera skatternas
            skadliga effekter, och vi minskade skatter på arbete och företagande.
          </note>
          <note>
            Nu vilar ett tungt ansvar på framför allt socialdemokraterna.
            När S-MP nu föreslår sådant som man redan i förväg vet minskar
            sysselsättningen måste man rimligtvis komma med ytterligare reformer
            som motverkar de negativ a effekterna. Och om man nu ser skattehöjningar
            på just arbete och företagande som bra, varför höjer man dem då
            inte ännu mer? Finns det någon gräns för hur höga skatterna kan
            bli?
          </note>
          <note type="speaker">
            Anf. 80 FREDRIK SCHULTE (M):
          </note>
          <note>
            Herr talman! Jag vill först tala lite kort om de tre ben som
            finansministern talade om.
          </note>
          <note>
            För det första, vad har finansministern för stöd för att ett
            inrättande av ett näringslivsråd där hon själv och statsministern
            ska sitta i möten med företag skapar några jobb eller innovationer?
            Finns det någon utanför den socialdemokratiska riksdagsgruppen
            som tar den frågan på allvar över huvud taget, att det skulle
            få någon som helt bäring på någonting i jobbpolitiken?
          </note>
          <note>
            För det andra är det jättebra att regeringen lägger fram investeringar
            på välfärdens kärna och på infrastrukturen. Den tidigare regeringen
            ökade satsningarna på infrastrukturen på ett sätt som inte har
            setts på 30 år. Det är bra att den socialdemokratiska regeringen
            fortsätter med det. Men merparten av de pengar som man spenderar
            i budgeten går till att öka bidragen för de m som inte arbetar
            och till att öka arbetsmarknadspolitiska åtgärder som vetenskapligt
            bevisat inte har någon effekt.
          </note>
          <note>
            För det tredje är det absolut självklart att vi måste ha kompetent
            arbetskraft som kan ta de jobb som uppstår i den kvalificerade
            delen av arbetsmarknaden om Sverige ska klara framtidens tillväxt.
            Då kan man fråga sig varför Socialdemokraterna väljer att ta bort
            den redan beslutade frågan om fler undervisningstimmar i matematik,
            varför man tar bort den redan beslutade frågan om tioårig grundskola
            eller varför man tar bort den redan beslutade frågan om att höja
            lärarlönerna för de absolut mest kompetenta och skickligaste lärarna.
          </note>
          <note>
            Det hänger inte ihop. Det är bara tom retorik. Faktum kvarstår
            att Socialdemokraterna nu lägger fram en budget med rekordhöga
            skattehöjningar som vi inte har sett på flera decennier och som
            i huvudsak går till att rekordmässigt bygga ut bidragssystemen
            för dem som inte arbetar.
          </note>
          <note>
            Om man ska diskutera frågan hur vi kan få mer resurser till välfärden
            lite mer seriöst är det ganska uppenbart att receptet höjda skatter
            inte är den universella vägen till att finansiera välfärden. Om
            det hade varit så hade inte Magdalena Andersson lagt fram en budget
            där hon höjer skatterna med ungefär 20 miljarder. Då hade Magdalena
            Andersson gått fram med en budget där hon höjer skatterna med
            kanske 100 miljarder eller 200 miljarder.
          </note>
          <note>
            Varför gör inte Magdalena Andersson det? Jo, därför att hon innerst
            inne vet att höjda skatter kommer att slå mot företagande och
            den privata sektorn. Sedan kan jag ge Magdalena Andersson rätt
            i att vissa skattesänkningar har varit mer effektiva än andra.
            Man kan helt klart diskutera frågan om till exempel den nedsatta
            ungdomsarbetsgivaravgiften. Men att ta de pengarna och sedan använda
            dem för att massivt bygga ut bidragssystemen är inte rätt väg
            att gå.
          </note>
          <note>
            Märkligt nog har regeringen slutat att räkna på sina reformer.
            Vad blir effekten av dem? Det gjorde till exempel den tidigare
            alliansregeringen konsekvent. Givet den kunskap vi har i nationalekonomi
            tittade vi på: Vad får våra olika åtgärder för effekt? Det vägrar
            Magdalena Andersson att göra. Hon säger i stället: Det är så svårt
            att räkna på. Sanningen är den att hon själv har gjort kalkylen
            och precis som andra aktörer konstaterat att det handlar om 10
            000, 20 000, kanske 30 000 eller 40 000 färre arbetstillfällen.
            Det är därför hon mörkar det.
          </note>
          <note>
            Det är jättepositivt att vi har ett debattklimat här i kammaren
            där alla utgår från att vi ska ha mer pengar till välfärden. Men
            ökade bidragssystem är inte välfärdens kärna. Det är vård, skola
            och omsorg. Det är dit pengarna ska gå.
          </note>
          <note type="speaker">
            Anf. 81 LEIF JAKOBSSON (S):
          </note>
          <note>
            Herr talman! Jag begärde ordet när Anette Åkesson kommenterade
            den jättesatsning på bostadsbyggande som regeringen har aviserat.
            Jag förstår att det är gamla talepunkter från Odells tid som dammas
            av.
          </note>
          <note>
            Jag skulle inför behandlingen vilja be er att titta på det på
            ett nyktert sätt. Det finns en ordentlig utvärdering gjord av
            Boverket. Den visar att när investeringsstödet kom till sjönk
            hyrorna i nyproducerade hyresbostä ­ der under ett par år. När
            Odell avskaffade det steg hyrorna och nyproduk ­ tionen halverades.
            Inte minst i dina trakter finns det många privata fastig ­ hetsägare
            som fått bra stöd under den tiden.
          </note>
          <note>
            Säg inte att det går rakt ned i byggföretagens fickor. Eftersom
            det finns ett tak för hyran pressar man naturligtvis byggpriserna
            ordentligt. Det skulle vara bra om vi kunde ha en lite mer sansad
            diskussion om det. Med samma argumentation är det i så fall betydligt
            lättare att leda i bevis att till exempel ROT-avdragen är prisdrivande.
            Där finns det inget tak för arbetskostnader eller någonting annat.
            Vi får väl ändå försöka att ha samma begreppsapparat oavsett om
            det är ägda eller hyrda bostäder.
          </note>
          <note>
            Därutöver är alla allmännyttiga företag i den lyckliga situationen
            att det har skett ett antal centrala upphandlingar med fasta priser
            för ganska många år framöver. Det gäller oavsett investeringsstödet.
            Där kommer absolut ingenting att kunna läcka till byggföretagen.
          </note>
          <note>
            Men det var egentligen inte detta som var frågeställningen. Frågeställningen
            handlar om skatteintäkter och hur man får dem att bli fler. Det
            har i åtta år prövats om den bästa metoden är att kraftigt sänka
            skatterna. Det gjordes först genom att använda det utrymme som
            tidigare överskott gav och sedan fortsätta genom att låna pengar.
          </note>
          <note>
            Vi är väl fortfarande kvar i valrörelsetalepunkterna när Anette
            Åkesson refererar till att det blir mer skattepengar. Det är klart.
            Om vi blir en halv miljon fler människor skapar tillväxten på
            det viset i sig naturligtvis fler skatteintäkter. Men det intressanta
            för att finansiera välfärden långsiktigt är inte bara hur många
            och vad. Det handlar framför allt om två saker, produktivitetsutvecklingen
            och bnp-tillväxten.
          </note>
          <note>
            Det är bara att jämföra de två sakerna. Under de åtta åren fram
            till år 2006 med en socialdemokratisk regering steg bnp med 19,5
            procent per capita. Vi drog ihop per man nästan 20 procent mer.
            Under de borgerliga åren sjönk bnp per capita med 0,1 procent,
            och produktivitetsutvecklingen var lika eländig under de åren.
            Det har varit en finanskris, absolut. Det är fullständigt självklart
            att det ger en dip i både bnp-kurvan och produktivitetsutvecklingskurvan.
            Men det förklarar inte helheten.
          </note>
          <note>
            Det är de delarna vi måste koncentrera oss på. För att komma
            vidare behövs det investeringar, och det behövs utbildning för
            att människor ska kunna ta mer kvalificerade arbeten. Det måste
            innebära att vår bnp höjs. Det är på det sättet vi skapar resurser
            för välfärden.
          </note>
          <note type="speaker">
            Anf. 82 Finansminister MAGDALENA ANDERSSON (S):
          </note>
          <note>
            Herr talman! Anette Åkesson sa att svenska folket inte har märkt
            att det har varit en finanskris. Det tror jag att alla de människor
            som är arbetslösa och under krisen har fastnat i långtidsarbetslöshet
            inte riktigt håller med om.
          </note>
          <note>
            De har av den tidigare borgerliga regeringen blivit placerade
            i fas 3 där de nu sitter fast månad ut och månad in, år ut och
            år in, med minimala möjligheter att komma vidare. Själva idén
            bakom konstruktionen med fas 3 var att det skulle finnas minimala
            möjligheter till utbildning eller att komma vidare.
          </note>
          <note>
            Av respekt för dem borde vi kunna enas om att det finns människor
            som har märkt av finanskrisen och kanske framför allt den borgerliga
            regeringens oförmåga att hantera de människor som blev arbetslösa
            och ge dem möjligheter att använda lågkonjunkturen till att till
            exempel kunna vidareutbilda sig.
          </note>
          <note>
            Däremot är det positivt att även moderaterna i kammaren visar
            intresse för att vi ska investera i utbildning och kompetens.
            Där är jag lite förvånad över det s tora motstånd som vårt förslag
            om utbildningskontrakt har mött hos Moderaterna.
          </note>
          <note>
            Vi ser att ungdomar som inte har gymnasieutbildning i dag har
            en arbetslöshet på 40 procent. Det är uppenbart väldigt svårt
            för ungdomar att ta sig in på arbetsmarknaden i dag om de inte
            har gymnasieutbildning. Det kommer inte att bli lättare för de
            ungdomarna om 10, 20, 30 eller 40 år. De har ett helt lång t arbetsliv
            framför sig. Det kommer inte att bli lättare om 20 år att hitta
            ett jobb om de inte har gymnasieutbildning.
          </note>
          <note>
            Idén med utbildningskontraktet är att man ska möta ungdomar där
            de befinner sig och tydligt få en utbildningsplan för hur de ska
            kunna ta sig igenom gymnasiet och kunna kombinera det med arbete
            eller praktik. Ofta kan det handla om att de går på ett yrkesgymnasium,
            går en yrkesutbildning, och sedan kombinera r det med jobb eller
            praktik. Vad är det som är så fel med det?
          </note>
          <note type="speaker">
            Anf. 83 ANETTE ÅKESSON (M):
          </note>
          <note>
            Herr talman! Vad gäller att produktiviteten och välfärdens långsiktiga
            finansiering är viktigt är det någonting som vi var inne på i
            marginalskattedebatten. Detta sagt angående Leif Jakobsson anförande.
            Vad gäller människor som har märkt av eller inte märkt av finanskrisen
            är det mycket i jämförelse med andra länder. Där har det märkts
            av väsentligt mycket mer än i Sverige.
          </note>
          <note>
            Finansministern brukar fråga oss allianspolitiker varför vi inte
            genomförde fler skattesänkningar om de nu var så framgångsrika.
            Eftersom jobbskatteavdragen riktades mot låg- och medelinkomsttagare
            var det i praktiken kommunalskatten som minskades. Kommunsektorn
            ersattes av staten. Det betyder att det måste finnas utrymme i
            den statliga budgeten för jobbskatteavdragen. För 2015 rör det
            sig om ca 100 miljarder kronor. Det är dryga 10 miljarder mer
            än de allmänna bidragen till den kommunalekonomiska utjämningen.
          </note>
          <note>
            Eftersom jobbskatteavdragen har motiverat människor att arbeta
            respektive att arbeta mer har de därutöver inneburit ökade skatteintäkter
            för kommuner och landsting men endast marginellt till staten.
            Staten har alltså med jobbskatteavdragen speedat skatteintäkterna
            till kommuner och landsting. Det är en genialisk konstruktion
            inte minst eftersom välfärdens utmaningar främst utgör utmaningar
            för kommuner och landsting. Vi antar att det är en av anledningarna
            till att inget parti talar om att ta bort dem.
          </note>
          <note>
            Svaren från finansministern har tyvärr inte dämpat min oro eftersom
            de demografiska utmaningarna inte minskar. Vad som förs fram är
            tidigare testade metoder som uttalat ökar utanförskapet. Var är
            de nya fräscha förslagen? Om S-MP inte har dem hoppas jag att
            de låter de av Alliansen införda reformerna fortsätta leverera.
            Eller kan vi kanske till och med hoppas på att S-MP boostar kommuner
            och landsting med ett sjätte jobbskatteavdrag?
          </note>
          <note>
            Jag tackar finansministern för debatten.
          </note>
          <note type="speaker">
            Anf. 84 FREDRIK SCHULTE (M):
          </note>
          <note>
            Herr talman! Jag tror att Leif Jakobsson från Socialdemokraterna
            slog någon form av rekord i faktafel här. Svensk ekonomi har alltså
            sedan 2007 vuxit med 2,5 procent i termer av bnp per capita. Leif
            Jakobsson har nog bara läst talepunkterna han har fått i mejlboxen
            från Sveavägen 68 och inte funderat över vad de faktiskt innebär.
            När finansministern har använt liknande siffror tidigare har man
            exkluderat 2007 och 2014. Sanningen är alltså att ekonomin har
            vuxit med 2,5 procent om vi räknar just det måttet.
          </note>
          <note>
            Sverige har dessutom varit det land i hela västvärlden som i
            allra störst utsträckning har tagit emot asylsökande. Vi vet alla
            att det tar lång tid att etablera sig på arbetsmarknaden.
          </note>
          <note>
            Om man tittar vidare på hur mycket ekonomin har vuxit som andel
            av sysselsatta människor är vi i särklass bäst i hela västvärlden.
            Vi kan jämföra oss med andra länder, herr talman. Det går inte
            riktigt att jämföra de senaste åtta åren med åtta år under slutet
            på 90-talet och början av 2000-talet eftersom vi har haft någonting
            som man brukar kalla för finanskrisen. Men om vi jämför oss med
            andra länder har vi till och med lyckats bättre de senaste åtta
            åren än vad vi gjorde dessförinnan, under de föregående åtta åren.
            Vi har den lägsta långtidsarbetslösheten i hela Europa. Vi har
            haft högst jobbskapande i hela västvärlden, dessutom med ganska
            stor marginal.
          </note>
          <note>
            Den ökade arbetslösheten beror på att vi har försökt få tillbaka
            de många människor som Socialdemokraterna förtidspensionerade
            bort. Det är klart att det är omöjligt att förvänta sig att vi
            både ska klara det och problemen med finanskris.
          </note>
          <note type="speaker">
            Anf. 85 LEIF JAKOBSSON (S):
          </note>
          <note>
            Herr talman! Man kan naturligtvis försöka fixa lite med siffror
            och annat, 2014 och mer. Men även om jag skulle köpa Fredrik Schultes
            resonemang är väl inte åtta år och 2,5 procents bnp-tillväxt någonting
            man kan vara nöjd med – tvärtom. Det är det som är grundproblemet.
          </note>
          <note>
            Det beror på de här delarna: Det har skett för lite investeringar,
            framför allt privata sådana. Det har skett för lite i investeringar
            i utbildning så att människor skulle ha kunnat ta de jobb som
            har utannonserats. Svenskt Näringsliv uppger att vart femte jobb
            inte blir tillsatt. Det är därför vi inte klarar produktiviteten,
            och det är därför bnp per capita inte växer.
          </note>
          <note>
            Sedan måste jag säga någonting när det gäller den koppling som
            Fredrik Schulte så tydligt gör till att vi har haft en hög flyktingtillströmning.
            Det har vi haft de senaste åren. Men det finns en parallell att
            titta på: Under Balkankrigen fick vi ungefär lika många flyktingar
            till Sverige. Då hade vi en arbetslöshet som låg under 2 procent.
            Vi hade en situation i början av 90-talet som var alldeles exceptionell,
            då det var nästan omöjligt att få arbetskraft och då alla var
            ute och försökte få tag i sådan.
          </note>
          <note>
            Det handlar alltså inte om det, utan det handlar om ekonomins
            funk ­ tionssätt i stort huruvida man kan se till att människor
            får jobb och ser till att människor blir rustade för att ta de
            jobben oavsett om det kommer många eller få.
          </note>
          <note type="speaker">
            Anf. 86 Finansminister MAGDALENA ANDERSSON (S):
          </note>
          <note>
            Herr talman! Efter åtta år med en borgerlig regering tycks de
            moderata riksdagsledamöterna vara otroligt nöjda och stolta över
            vad som har åstadkommits. Problemet är att arbetslösheten är högre
            än när man började. Långtidsarbetslösheten är högre. Ungdomsarbetslösheten
            är högre. Skolresultaten faller snabbare än i något jämförbart
            land. En mindre andel ungdomar får möjlighet att gå på högskolor
            och universitet. Revorna i välfärden är uppenbara för alla.
          </note>
          <note>
            Det var också därför svenska folket ville att Sverige skulle
            få en ny inriktning och att vi skulle börja investera i det som
            bygger Sverige starkt för framtiden – investera för fler jobb
            och investera så att våra ungdomar får den utbildningsmöjlighet
            som de behöver för att klara sig på framtidens arbetsmarknad.
          </note>
          <note>
            Anette Åkesson vill gärna att det ska vara så himla bra att man
            både kan äta kakan och ha den kvar – sänka skatten och få höjda
            skatteintäkter. Men bland andra Finanspolitiska rådet och Lars
            Calmfors har varit ute och sagt att det är viktigt att vara tydlig
            här: Om man vill sänka skatten är det viktigt att man också berättar
            att det kostar. Det tar resurser från välfärden, och det är ett
            ideologiskt val som man gör.
          </note>
          <note>
            Där står Moderaterna och vi socialdemokrater på olika sidor.
            Vi har en annan bild av hur viktigt det är att man stöttar alla
            barn och ungdomar i hela Sverige så att de får det extra stödet.
            Alla ungdomar och barn, oavsett vilken bakgrund de har, ska kunna
            förverkliga sina drömmar och klara sig igenom skolan.
          </note>
          <note>
            Överläggningen var härmed avslutad.
          </note>
          <note>
            § 13 Svar på interpellation 2014/15:385 om tryckerimomsen
          </note>
          <note type="speaker">
            Anf. 87 Finansminister MAGDALENA ANDERSSON (S):
          </note>
          <note>
            Herr talman! Anette Åkesson har frågat mig vilka åtgärder jag
            tänker vidta för att dels säkerställa rättssäkerheten i momshanteringen,
            dels säkerställa att företag inte tvingas gå i konkurs till följd
            av Skatteverkets i frågan beskrivna hantering.
          </note>
          <note>
            Skatteverket har i ett ställningstagande redogjort för sin uppfattning
            när det gäller moms vid framställning av tryckta produkter. Ställningstagandet
            innebär att vissa tillhandahållanden av tryckerier som tidigare
            betraktats som tjänster i stället ska ses som varuleverans med
            följd att den lägre skattesatsen 6 procent är tillämplig. Tryckerierna
            har då vänt sig till Skatteverket för att få tillbaka den moms
            som de betalat in för mycket. I samband med att momsen har återbetalats
            har verket justerat avdragen för moms som gjorts av kunderna till
            tryckerierna.
          </note>
          <note>
            För det fall staten återbetalar moms bör givetvis de kunder som
            betalat denna också kunna få tillbaka den. Det är emellertid en
            fråga mellan tryckerierna och deras kunder om tryckeriet ska betala
            tillbaka den moms kunden betalat för mycket.
          </note>
          <note>
            Det är viktigt att komma ihåg att det är Skatteverkets och domstolarnas
            uppgift att tillämpa skattelagstiftningen och tolka praxis. Nu
            pågår flera tvister i domstolar mellan tryckerierna och deras
            kunder gällande återbetalning av den moms som tryckeriet fått
            tillbaka av staten. Jag följer givetvis utvecklingen i denna fråga.
          </note>
          <note type="speaker">
            Anf. 88 ANETTE ÅKESSON (M):
          </note>
          <note>
            Herr talman! Jag vill börja med att tacka finansministern för
            svaret.
          </note>
          <note>
            Detta var inte en självklar interpellation att ställa, av flera
            skäl. Tryckerimomsen är en oerhört komplicerad fråga, och jag
            ser inte heller hur man kan ta några politiska poäng från något
            håll. Det är helt enkelt en tragisk historia med nästan bara förlorare.
          </note>
          <note>
            Jag valde ändå att skriva interpellationen när den första av
            de två se ­ naste domarna kom. För att kort förklara vad frågan
            handlar om: År 2002 sänktes bokmomsen från 25 procent till 6 procent.
            Fram till en EU-dom 2010 hade Skatteverket uppfattat att tryckeriernas
            arbete åt sina kunder utgjorde tjänster, alltså 25 procent moms.
            Efter domen ändrades bedöm ­ ningen till tjänst, alltså 6 procent.
            Fram till år 2008 hade Sverige en lucka i lagen genom att krav
            inte ställdes på att kunden skulle krediteras om moms återbetalades.
            Det nyttjades av många tryckerier genom att de begärde rättelse
            för den inbetalda högre momsen åren 2005–2007. Trycke ­ rierna
            vet att man generellt inte tjänar pengar på moms, men man fick
            informationen att Skatteverket i sin tur inte kunde kräva deras
            kunder på några pengar. Det lät som ett riskfritt sätt att få
            in mer pengar utan att det drabbar någon annan än staten. Skatteverket
            började betala ut pengar till tryckerierna, men man bestämde även
            genom ett följdändringsbeslut att man skulle kräva in momsen från
            tryckeriernas kunder.
          </note>
          <note>
            En vägledande dom i Högsta förvaltningsdomstolen gav Skatteverket
            rätt att kräva pengarna från tryckerikunderna om dessa inte kunde
            visa på att det är omöjligt eller orimligt svårt att få tillbaka
            pengarna från tryckerierna.
          </note>
          <note>
            Kunderna hade gjort allt rätt och stod plötsligt i en situation
            där de skulle betala moms för andra gången. Kunderna tvingas nu
            i sin tur försöka få tillbaka pengarna från tryckerierna för att
            betala Skatteverket. Även om en del tryckerier betalar tillbaka
            eller förlikar sig med sina kunder är det många som inte gör det.
            Det är många rättsprocesser på gång. Det talas om tusentals, både
            i förvaltningsrätter och i tingsrätter.
          </note>
          <note>
            Skatteverket beslutade i somras att bevilja anstånd under tiden,
            men alla tryckerikunder har inte möjlighet att ta kostnaderna
            eller risken att driva processer.
          </note>
          <note>
            Självklart är det Skatteverkets och domstolarnas uppgift att
            tillämpa lagstiftningen och tolka praxis. Men i början av mars
            kom alltså en dom som ogillade tryckerikundens klagan. Domen överklagades
            och har av Svea hovrätt beviljats prövningstillstånd. Det är positivt
            eftersom då en högre instans kommer att ta ställning, inte minst
            eftersom det sedan interpellationen skrevs hunnit komma en andra
            dom som går åt motsatt håll.
          </note>
          <note>
            Nackdelen är att det tar tid och att risken och kostnaderna för
            inblandade parter blir högre. Man kan säga att alla inblandade
            har gjort allting rätt, även om jag personligen inte riktigt håller
            med. Men det är väl just det som är det rättsosäkra i hela situationen.
          </note>
          <note>
            Är det verkligen finansministerns åsikt att ingenting mer kan
            göras i nuläget, utöver att följa utvecklingen? Hur vill finansministern
            säkerställa att en liknande situation i skattehanteringen inte
            upprepas i andra bran ­ scher?
          </note>
          <note type="speaker">
            Anf. 89 Finansminister MAGDALENA ANDERSSON (S):
          </note>
          <note>
            Herr talman! Det är en komplicerad fråga, precis som Anette Åkesson
            tar upp, och det finns många förlorare.
          </note>
          <note>
            Risken att något motsvarande skulle hända igen har minskat betydligt
            efter 2008 eftersom det nu finns krav på kreditfaktura. Hade detta
            inte gått tillbaka längre än till 2008 hade vi inte stått med
            det här problemet. Exakt den här situationen kommer därför rimligen
            inte att uppstå igen.
          </note>
          <note>
            Sedan kan det säkert finnas andra situationer där det kan bli
            komplicerat därför att olika lagstiftningar möter varandra. Vi
            har till exempel en postmomsdom som säkert kan stöka till det.
            Men givet att kreditfakturorna finns sedan 2008 bör problemet
            inte kunna uppstå igen i just det här specifika fallet.
          </note>
          <note>
            Precis som Anette Åkesson har jag noterat att Skatteverket har
            gett anstånd för tryckerikunderna och att det finns en överklagad
            dom och även ett fall där kunden har vunnit. Det är alltså uppenbart
            att de lägre domstolarna har tolkat lagen på olika sätt, och då
            är det naturligtvis bra att rättsläget klargörs i högre domstolar.
          </note>
          <note>
            Från Finansdepartementet ser vi inte att det finns några politiska
            beslut att fatta i det här läget för att försöka lösa situationen.
            Hade kreditfakturor inte funnits hade det varit en lösning för
            att säkerställa att det inte ska hända igen framåt, men givet
            att det nu finns är just den här situationen löst.
          </note>
          <note>
            Däremot är det som sagt en fråga för de rättsvårdande myndigheterna,
            och precis som Anette Åkesson också noterar är det här något som
            berör väldigt många företag. När det gäller mindre företag har
            de, precis som Anette Åkesson också framhåller, svårt att ha resurser
            för att driva rättsprocesser.
          </note>
          <note type="speaker">
            Anf. 90 ANETTE ÅKESSON (M):
          </note>
          <note>
            Herr talman! Rättssäkerhet och retroaktivitet är viktiga begrepp
            i svensk lagstiftning. I ett rättssäkert land är den enskilda
            medborgaren tillförsäkrad att rättsregler tillämpas på ett förutsebart
            och effektivt sätt. Medborgarna bör kunna förutse konsekvenserna
            av sitt handlande, och därför iakttas i Sverige en allmän återhållsamhet
            med retroaktiv lagstiftning. Generellt gäller till exempel, enligt
            regeringsformen, att skatt eller statlig avgift inte får tas ut
            ” i vidare mån än som följer av föreskrift, som gällde när den
            omständighet inträffade som utlöste skatt- eller avgiftsskyldigheten
            ”.
          </note>
          <note>
            Tryckerierna, Skatteverket och Högsta förvaltningsdomstolen har
            säkert haft sina skäl att agera som de gjort. Men som det ser
            ut i dag drabbas många, precis som finansministern var inne på,
            av deras respektive beslut, och de gäller inte bara tryckeriernas
            kunder utan även till viss del tryckerierna själva, med personal
            som riskerar att bli av med jobbet om företag i dessa branscher
            som redan har det tufft inte klarar att betala och går i konkurs.
            Dessutom belastas många domstolar i Sverige, vilket också kostar
            samhället.
          </note>
          <note>
            När Högsta förvaltningsdomstolens dom gick emot många skattedom
            ­ stolar och gav Skatteverket rätt att kräva tryckerikunderna
            på pengar över ­ raskades många. Det betyder att förutsebarhet
            inte finns och gör att miss ­ tankar uppkommer att det torde finnas
            något i lagstiftningen som kan jus ­ teras. Även de senaste två
            domarna visar att lagstiftningen åtminstone inte kan vara tydlig.
          </note>
          <note>
            Även om Finansdepartementet har rejäla muskler och har tittat
            på detta vill jag ändå komma med ett konkret förslag till finansministern:
            Utifrån vårt rättssäkra samhälle, där vi inte minst är noga med
            att undvika retroaktivitet så långt det är möjligt, vore det inte
            en bra idé att inte avvakta utan redan i detta skede utreda vad
            som hänt i hela processen kring tryckerimomsen och utifrån vad
            utredningen kommer fram till genomföra de eventuella justeringar
            av lagstiftningen som framförs?
          </note>
          <note>
            Jag tror att de flesta inblandade parter skulle uppskatta det.
            Finns det justeringar som behöver göras är det annars bara en
            tidsfråga innan något liknande händer igen, i någon annan bransch,
            även om luckan i lagen nu är tilltäppt just i momsfallet. Vi torde
            alla vara intresserade av att undvika att något liknande inträffar.
          </note>
          <note type="speaker">
            Anf. 91 Finansminister MAGDALENA ANDERSSON (S):
          </note>
          <note>
            Herr talman! Tack, Anette Åkesson! Vi är bekymrade båda två.
            Det är en olycklig situation, och det drabbar många företag och
            som vi har sagt, många mindre företag.
          </note>
          <note>
            Det som är bra och som jag redan har nämnt är att vi vet att
            den här situationen inte kommer att uppstå igen framöver. Däremot
            vet vi att vi har andra momsdomar som säkert kan stöka till det,
            och då tror jag att det är viktigt att vi har med oss den här
            erfarenheten. Det är väl också en erfarenhet som vi får utgå från
            att Skatteverket har med sig in i framtida momsdomar.
          </note>
          <note>
            Vi är en del av EU, och det är naturligtvis positivt, men det
            kan också göra att man får den här typen av beslut som ger en
            komplicerad materia att hantera.
          </note>
          <note>
            Det är naturligtvis viktigt att vi på Finansdepartementet funderar
            på vilka lärdomar vi kan dra av det som har hänt i det här fallet,
            även om det förstås är viktigt att rättssystemet får arbeta med
            detta nu. Självklart ska vi på Finansdepartementet se vad vi kan
            ta med oss och dra lärdom av i det här fallet.
          </note>
          <note type="speaker">
            Anf. 92 ANETTE ÅKESSON (M):
          </note>
          <note>
            Herr talman! När man läser om turerna kring tryckerimomsen och
            samtalar med representanter för tryckerierna men framför allt
            deras kunder blir man bestört över att någonting sådant har kunnat
            hända i Sverige i nutid.
          </note>
          <note>
            Som ledamot i riksdagen har jag få men begränsade möjligheter.
            Jag kan motionera, skriva interpellationer och driva opinion.
            Därför vädjar jag till finansministern att hörsamma mitt förslag
            om att snarast tillsätta en utredning för att ta reda på exakt
            vad som skett och fortfarande sker gällande tryckerimomsen.
          </note>
          <note>
            Domar som förvånar och som går emot varandra gör att man får
            intrycket av att det måste finnas något som går att åtgärda i
            lagstiftningen. Rättssäkerheten är viktig och människor i Sverige
            ska kunna lita på och känna trygghet till rättssystemet. Rättsregler
            ska tillämpas på ett förutsebart sätt, och i och med överklagandet
            och överprövningstillståndet i Svea hovrätt får vi i alla fall
            den juridiska vägen uttolkad på ett bra sätt.
          </note>
          <note>
            Jag vill tacka finansministern för debatten!
          </note>
          <note type="speaker">
            Anf. 93 Finansminister MAGDALENA ANDERSSON (S):
          </note>
          <note>
            Herr talman! Jag vill tacka Anette Åkesson för att ha tagit upp
            en angelägen fråga i den här interpellationsdebatten. Jag delar
            helt hennes uppfattning att det är viktigt att det finns ett rättssystem
            som man kan känna sig trygg med och att den här typen av negativa
            överraskningar som har drabbat många tryckerikunder i möjligaste
            mån ska undvikas.
          </note>
          <note>
            Det är naturligtvis också viktigt att rättsprocessen nu får löpa
            på så att vi får ett tydligt klargörande av vad det är som gäller.
            Jag kan också notera att Skatteverket har beviljat anstånd för
            tryckerier medan rättsprocessen pågår.
          </note>
          <note>
            Men för att det ska vara förutsägbart är det naturligtvis angeläget
            för alla företag som bedriver verksamhet i Sverige att veta vilka
            skatteregler som gäller.
          </note>
          <note>
            Överläggningen var härmed avslutad.
          </note>
          <note>
            § 14 Svar på interpellation 2014/15:393 om överskottsmålet
          </note>
          <note type="speaker">
            Anf. 94 Finansminister MAGDALENA ANDERSSON (S):
          </note>
          <note>
            Herr talman! Jonas Jacobsson Gjörtler har frågat mig om regeringen
            avser att respektera överskottsmålet och om statsfinanserna skulle
            ha varit i bättre skick om Socialdemokraterna tidigare hade fått
            igenom sin politik. Jonas Jacobsson Gjörtler frågar även om regeringens
            bevekelsegrunder till att se över målnivån för det finansiella
            sparandet och varför denna fråga inte bereds i en parlamentarisk
            utredning.
          </note>
          <note>
            Det finanspolitiska ramverket har tjänat Sverige väl sedan det
            etablerades av Socialdemokraterna och Centerpartiet i mitten av
            1990-talet. Förtroendet för de offentliga finanserna har stärkts
            avsevärt, och den offentliga bruttoskulden har minskat kraftigt.
          </note>
          <note>
            Det demografiska tryck på de offentliga finanserna som förutsågs
            när ramverket antogs är nu en realitet i och med att andelen äldre
            i befolkningen ökar. Det framstår mot denna bakgrund som att ett
            sparande i balans kan vara mer ändamålsenligt för Sverige framöver.
            Regeringen har därför gett Konjunkturinstitutet i uppdrag att
            analysera konsekvenserna av att ändra målnivån för det offentligfinansiella
            sparandet till ett sparande i balans.
          </note>
          <note>
            Den 1 januari 2010 blev det obligatoriskt för regeringen att
            till riksdagen lämna förslag till mål för den offentliga sektorns
            finansiella sparande. Detta görs i enlighet med vad en enig parlamentarisk
            budgetprocesskommitté kommit fram till i rambeslutsprocessens
            första steg.
          </note>
          <note>
            Riksdagen har tillkännagivit för regeringen att denna snarast
            bör tillsätta en parlamentarisk utredning för att se över målet
            för det finansiella sparandet. Regeringen ser positivt på att
            även de borgerliga partierna nu vill se över målet för det finansiella
            sparandet och kommer att återkomma till hur tillkännagivandet
            ska hanteras.
          </note>
          <note>
            Regeringen kommer självklart att bedöma den förda finanspolitiken
            relativt till den nu gällande målnivån för det offentligfinansiella
            sparandet så länge ingen annan målnivå har beslutats av riksdagen.
            Eftersom det finansiella sparandet ligger långt under både 1 och
            0 procent av bnp i utgångsläget påverkar inte en eventuell sänkning
            av målnivån hur finanspolitiken bedrivs i närtid.
          </note>
          <note>
            De senaste årens ofinansierade skattesänkningar måste ersättas
            av en ordning där reformer finansieras på ett ansvarsfullt sätt.
            Regeringen kommer att föra en finanspolitik där det finansiella
            sparandet närmar sig den målsatta nivån , till skillnad från den
            föregående regeringen, där sparandet hamnade längre och längre
            från den målsatta nivån.
          </note>
          <note>
            Det är dock inte en ansvarsfull finanspolitik att i en återhämtningsfas
            genomföra betydande åtstramningar för att snabbt föra tillbaka
            det offentliga sparandet mot 1 procent av bnp. Regeringens bedömning
            är att de offentliga finanserna kommer att nå balans under denna
            mandatperiod men att ett sparande om 1 procent av bnp uppnås först
            under nästa mandatperiod.
          </note>
          <note type="speaker">
            Anf. 95 JONAS JACOBSSON GJÖRTLER (M):
          </note>
          <note>
            Herr talman! Jag vill tacka finansministern för svaret, och jag
            vill gärna börja i en positiv anda.
          </note>
          <note>
            Riksdagen gjorde för bara ett par veckor sedan ett tillkännagivande
            om att regeringen snarast ska tillsätta en parlamentarisk utredning
            om överskottsmålet och det finanspolitiska ramverket, som finansministern
            berör ­ de i sitt svar. Det skedde efter det att den här interpellationen
            lämnades in, så det har hunnit flyta en del vatten under broarna
            under tiden.
          </note>
          <note>
            Det som förvånar mig lite grann är att regeringssidan under den
            här debatten och vid det beslut som fattades för ungefär två veckor
            sedan valde att ta strid här i kammaren om den här frågan. Trots
            detta kan jag konstatera att finansministern vid flera tillfällen
            har signalerat att hon ser positivt på möjligheten till en bred
            samsyn på det finansiella ramverket. Det tycker jag är positivt,
            för jag är övertygad om att finansministern egentligen vill se
            en bred politisk överenskommelse i de här frågorna eftersom de
            är så viktiga för förtroendet för svensk ekonomi. Jag har svårt
            att tro att finansministern vare sig kan eller vill agera på något
            annat sätt än vad det här tillkännagivandet innebär.
          </note>
          <note>
            Med det vill jag bara säga att jag är positiv till detta och
            att vi ser fram emot att regeringen skyndsamt tillsätter den parlamentariska
            utredningen som tillkännagivandet från riksdagens majoritet har
            gett regeringen i uppgift att tillsätta. Det om detta. Det handlar
            kanske mer om formfrågan, men den är viktig i det här sammanhanget.
          </note>
          <note>
            Om man går över till själva sakfrågan måste man ändå konstatera
            att det fortfarande är så att det är en smått häpnadsväckande
            omsvängning som Magdalena Andersson har gjort.
          </note>
          <note>
            I alla sammanhang där frågan om överskottsmålet dök upp under
            valrörelsen och även efter valdagen, vid varje tillfälle, bedyrade
            finansministern att hon stenhårt skulle hålla fast vid överskottsmålet,
            att det var viktigt för Sverige och att det skulle vara kvar.
          </note>
          <note>
            Men plötsligt en dag i början av mars svängde finansministern
            180 grader och påstod att överskottsmålet hade spelat ut sin roll
            och kunde avskaffas.
          </note>
          <note>
            Nu försöker finansministern i olika sammanhang felaktigt påstå
            att det här skulle vara Alliansens fel. Det är Alliansen som enligt
            finansministern inte har levt upp till överskottsmålet, och då
            kan regeringen välja att överge målet.
          </note>
          <note>
            Det är ett ganska dåligt motiv. Om man påstår att man inte når
            ett mål, om man inte mäktar med att anstränga sig lite extra för
            att nå målet eller för att prestera bättre, kan det kanske framstå
            som bekvämt att ändra målet. Men det innebär inte att det är rimligt.
            Om man inte klarar av att springa 100 meter tror jag att det är
            en dålig metod att ändra målet till 80 eller 60 eller 50 meter.
            Det imponerar inte på omvärlden, och det gör inte att man blir
            en bättre löpare. Det är ärligt talat ingen bra förklaring att
            hävda att eftersom man anser att någon annan inte har levt upp
            till ett mål kan man själv överge målet. Den förklaringen håller
            ganska dåligt, och det tror jag att finansministern inser.
          </note>
          <note>
            När finansministern pressades i Sveriges Televisions Agenda valde
            finansministern att ange att hon nu har haft ett halvår på sig
            att använda Finansdepartementets omfattande analyskapacitet, som
            det heter, för att komma fram till nya slutsatser som skulle leda
            till att överskottsmålet kan överges.
          </note>
          <note>
            Jag tvingas konstatera att finansministern tyvärr inte svarar
            på min fråga om detta, och jag vill därför upprepa den: Vilka
            nya underlag framtagna med Finansdepartementets omfattande analyskapacitet
            är det som ger en helt ny bild av situationen i dag jämfört med
            den för ett halvår sedan, och när får riksdagen ta del av detta
            tydligen mycket omfattande underlag? Jag tror att det är viktigt
            för riksdagen att ha detta underlag på bordet framöver.
          </note>
          <note type="speaker">
            Anf. 96 Finansminister MAGDALENA ANDERSSON (S):
          </note>
          <note>
            Herr talman! Jag vill påminna Jonas Jacobsson Gjörtler om att
            jag har sagt två saker inte bara under valrörelsen utan i princip
            hela tiden sedan jag blev vald till ekonomisk - politisk talesperson:
            Så länge man har regler tycker jag att man ska hålla sig till
            dem. Men jag tycker också att man samtidigt som man håller sig
            till reglerna måste fundera på om reglerna är korrekta.
          </note>
          <note>
            Därför har jag också sagt att det kommer att komma ett läge där
            det är dags att se över nivån på det offentligfinansiella sparandet.
            Det har jag sagt många gånger, och det vet jag att Moderaterna
            har hört.
          </note>
          <note>
            Det imponerar inte på omvärlden, säger Jonas Jacobsson Gjörtler.
            Nej, och det imponerar inte på omvärlden att år efter år hamna
            längre och längre bort från de regler och det mål som man ska
            följa. Det imponerar inte på omvärlden att ha ett underskott i
            de offentliga finanserna som är 50 miljarder större i slutet av
            en kris än mitt under en kris, vilket var den borgerliga regeringens
            finanspolitik. Det imponerar inte att komma längre och längre
            bort från banan.
          </note>
          <note>
            Sanningen är ju att vi 2014 hade ett så stort strukturellt underskott
            att vi låg precis på gränsen till att bryta mot det regelverk
            som vi har i EU.
          </note>
          <note>
            Jag tror att tiden har kommit för att diskutera nivån på det
            offentligfinansiella sparandet. Jag är glad att jag inte är ensam
            om att tycka att det är dags att göra det utan att samtliga borgerliga
            partier också tycker att det är dags att titta på målnivån för
            det offentligfinansiella sparandet.
          </note>
          <note>
            Men jag är också glad att man har hejdat sig lite efter sitt
            första initiativ i riksdagen, när man ville kasta upp alla bollar
            i luften och kasta bort hela ramverket, och att man nu har sansat
            sig lite och vill titta på just målnivån.
          </note>
          <note>
            Min utgångspunkt har hela tiden varit att vi självklart ska föra
            samtal med de borgerliga partierna inför en sådan här förändring.
            Vi har haft lite olika syn på under exakt vilka former det ska
            ske. Men jag tycker att har vi inga större strider i svensk politik
            än om under exakt vilka former vi ska föra samtal, då är striden
            begränsad.
          </note>
          <note>
            Däremot kan jag dela Svenskt Näringslivs oro över att detta nu
            dras i parlamentarisk långbänk på det sätt som de borgerliga partierna
            tycks vilja. Svenskt Näringsliv ser inte poängen med att dra ut
            på tiden innan man kommer fram till ett nytt beslut.
          </note>
          <note>
            Något som är viktigt att påminna om är att när ramverket infördes
            var det i stor strid med Moderaterna, som kallade detta för överbeskattning
            och tyckte var helt felaktigt. Jag tycker att det är välkommet
            att Moderaterna senare anslutit sig. Vi får hoppas att vi kan
            nå en samsyn kring en eventuell förändring. Om vi inte når en
            samsyn kommer naturligtvis Moderaterna vara välkomna att återigen
            ansluta sig i ett senare läge.
          </note>
          <note type="speaker">
            Anf. 97 JONAS JACOBSSON GJÖRTLER (M):
          </note>
          <note>
            Herr talman! Nej, finansministern, det är ingen som anser att
            man ska kasta upp alla bollar i luften så att man kastar bort
            bollarna och river upp ett befintligt ramverk. Det vi har sagt
            är viktigt är att man ser detta som en helhet. Överskottsmålet
            ingår som en del i det finanspolitiska ramverket, och det är orimligt
            att man ensidigt från regeringens sida ska överge en av dessa
            delar och inte ta hänsyn till helheten.
          </note>
          <note>
            Vi värnar egentligen ramverket exakt som det är utformat i dag,
            men vi har sagt att vi är beredda att diskutera detta, men då
            måste man diskutera helheten. Man kan inte bara plocka ut en liten
            del.
          </note>
          <note>
            Jag tycker fortfarande att fina nsministern blir svaret skyldig
            när det gäller att redogöra för vad som är så annorlunda i dag
            jämfört med hur det var för ett halvår sedan. Man skulle kunna
            tänka sig att det handlar om konjunkturläget, men Konjunkturinstitutets
            olika bedömningar under senare tid verkar snarast peka i annan
            riktning. Konjunkturlägesbedömningarna från mars 2015 visar till
            exempel att bnp ökade mer än beräknat under förra året, och det
            såg även mer positivt ut under början av det här året.
          </note>
          <note>
            Vi har försiktigt positiva signaler från euroområdet, från omvärlden,
            vilket är bra. Det stora problemet för oss i Sverige just nu är
            att exportindustrin går dåligt medan den inhemska konsumtionen
            fortfarande går väldigt bra. Sysselsättningen fortsätter att stiga.
          </note>
          <note>
            Nu är det ett problem att regeringen slår till med närmast kirurgisk
            precision för att dämpa den inhemska konsumtionen genom kraftiga
            skattehöjningar. Det man egentligen borde göra är att rikta in
            sig på att upprätthålla konsumtionen samtidigt som man försöker
            få fart på exportindustrin.
          </note>
          <note>
            Nåväl. När finansministern anklagar alliansregeringen för att
            ha skapat stora underskott kan man lätt få intrycket att Socialdemokraterna
            inte skulle förorda några stimulanser alls i lågkonjunktur. Men
            sanningen är att Socialdemokraterna under oppositionstiden ville
            spendera betydligt mer pengar än alliansregeringen faktiskt gjorde,
            om vi tittar på omfattningen av de offentliga utgifterna.
          </note>
          <note>
            Jag har låtit riksdagens utredningstjänst titta på detta och
            sammanställa siffror från Alliansens budgetpropositioner och från
            Socialdemokraternas budgetmotioner under de gångna två mandatperioderna.
            Där kan vi konsta ­ tera att Socialdemokraternas budgetsaldo har
            varit lägre samtliga år utom två. Den genomsnittliga avvikelsen
            över hela perioden är minus 15 miljar ­ der kronor per år. Det
            vill säga att om de socialdemokratiska budgetarna hade gällt under
            de gångna åren hade Sverige befunnit sig avsevärt längre från
            att nå översk ottsmålet än i dag. Därtill kan vi lägga ett viktigt
            faktum, nämligen att skillnaden var att Socialdemokraternas fokus
            dessutom låg på att spendera pengarna på bidragshöjningar, som
            inte hade lett till några riktiga jobb. Eller med andra ord: Socialdemokraterna
            ville fylla på mindre i de berömda ladorna än vad Alliansen faktiskt
            gjorde och i stället använda resurserna till sådant som inte leder
            till fler riktiga jobb.
          </note>
          <note>
            Herr talman! Jag upprepar det faktum som utredningen visar, nämligen
            att om de socialdemokratiska budgeterna hade gällt under de gångna
            åren hade Sverige befunnit sig avsevärt längre från att nå överskottsmålet
            än nu. Här ser vi också en av huvudanledningarna till att regeringen
            och finansministern i dag är så angelägna om att överge överskottsmålet.
            Det handlar om att hitta finansiering till de mycket vidlyftiga
            vallöften som ni och de övriga partierna i regeringsunderlaget
            var för sig har ställt ut under valrörelsen. Det handlar om att
            använda pengarna till ofinansierade bidragshöjningar, helt enkelt.
          </note>
          <note>
            Jag vill upprepa den fråga som jag inte fått svar på. På vilket
            sätt anser finansministern att svenska statsfinanser nu skulle
            vara i bättre skick om Socialdemokraterna tidigare skulle ha fått
            igenom sin politik när budgetsaldot varit lägre i era budgetmotioner?
          </note>
          <note type="speaker">
            Anf. 98 FREDRIK SCHULTE (M):
          </note>
          <note>
            Herr talman! Före finanskrisen var det åtskilliga länder som
            hade en skuldkvot ungefär på den nivå som Sverige har i dag, som
            på mycket kort tid fick se sina statsskulder kraftfullt öka. Storbritannien
            fick se sin statsskuld nästan dubbleras under loppet av mindre
            än ett år. Detta gjorde att Storbritannien därefter har tvingats
            att göra ganska omfattande och tuffa besparingar på välfärden
            och föra en generellt åtstramande politik när man i ett dåligt
            konjunkturläge hade behövt stimulera.
          </note>
          <note>
            En förutsättning för att vi inte ska hamna i samma situation
            när nästa kris slår mot ekonomin är att vi har offentliga finanser
            i balans och att vi helst också har överskott.
          </note>
          <note>
            Det kan som sagt gå väldigt snabbt. Att finansministern och regeringen
            nu är så naiva i sin syn på framtiden är något som verkligen oroar.
            Det kan mycket väl bli så att till exempel det som OECD och många
            andra internationella bedömare har pekat på som det största hotet
            mot svensk ekonomi, den kraftigt ökade privata skuldsättningen,
            skulle rendera en bubbla av något slag som kraftfullt skulle underminera
            den finansiella stabiliteten. Det skulle mycket väl kunna leda
            till en situation där svenska banker är på väg att gå omkull.
          </note>
          <note>
            Svenska banker är i dag välkapitaliserade och står starka i jämförelse
            med övriga världen, men saker och ting kan förändras väldigt snabbt.
            I stället för att ens reflektera när det gäller den här typen
            av problem är finansministern och regeringen bara intresserade
            av att lägga grunden för att gå till val 2018 med en riktigt fläskig
            budget där man ska kunna sätta sprätt på så mycket pengar man
            bara kan. Man inser att i det läge som Sverige befinner sig i
            efter många år av tuffa ekonomiska villkor, sett till hur det
            har sett ut i omvärlden, har vi inte längre råd med massiva satsningar.
            Eftersom man inte vågar gå till svenska folket och söka mandat
            för att kraftfullt höja skatterna är det bara detta som återstår.
          </note>
          <note>
            Faran i detta är inte bara att man vill talla på överskottsmålet
            utan att man också, vid sidan av det, kraftigt bygger ut bidragssystemen
            på ett sätt som gör att vi om några år kommer att ha påtagligt
            fler människor som är beroende av det offentliga för sin försörjning.
          </note>
          <note>
            Under Alliansens tid vid makten minskade antalet personer som
            var beroende av det offentliga med 200 000. Med den politik som
            regeringen nu för kan det snabbt gå tillbaka till de nivåer som
            det var tidigare.
          </note>
          <note>
            Om vi då ska tackla en eventuellt kommande kris när vi inte har
            offentliga finanser i balans och återigen eventuellt har ett stort,
            ökande utanförskap kommer Sverige att tvingas skära ned i välfärden
            bara för att Magdalena Andersson och hennes kollegor i regeringen
            inte vill ta ansvar för Sveriges ekonomi.
          </note>
          <note type="speaker">
            Anf. 99 Finansminister MAGDALENA ANDERSSON (S):
          </note>
          <note>
            Herr talman! Fläskig valbudget, säger Fredrik Schulte. Det känns
            igen, va? Det var ju det ni gjorde. Ni lånade pengar till ett
            jobbskatteavdrag. Ni lånade pengar till att sänka skatten mest
            för dem som tjänar lite bättre. Ni skuldsatte hela svenska folket
            för att lägga en fläskig valbudget, direkt i motsats till det
            löfte ni ställde ut i valrörelsen 2010, då ni lovade att bara
            sänka skatten om det kunde säkra ett överskott. Tydligare vallöftesbrott
            än så går väl knappast att hitta, och fläskigare valbudget är
            svår att hitta.
          </note>
          <note>
            Konjunkturpolitik, Fredrik Schulte, brukar handla om att man
            ska spendera lite mer när läget är lite sämre och spendera lite
            mindre när det är lite bättre. Det går inte att hitta någon konjunkturpolitik
            under de åtta borgerliga åren. Det enda vi ser är ständigt försämrade
            statsfinanser. År efter år efter år efter år efter år ökade underskotten
            oavsett läge i ekonomin. Man lånade mer och mer och mer och mer
            och mer för att finansiera sina skattesänkningar.
          </note>
          <note>
            Resultatet är att vi har ett 50 miljarder större underskott i
            de offentliga finanserna 2014. Det var ett konjunkturmässigt betydligt
            bättre år än krisåren. Ändå är det ett 50 miljarder större underskott
            eftersom man återigen varit och nallat i syltburken. Man kunde
            inte låta bli att låna lite mer till skattesänkningarna.
          </note>
          <note>
            Så summeras åtta år av borgerlig politik.
          </note>
          <note>
            Man är väldigt stolt över att man minskade antalet personer som
            var beroende av bidrag för sin försörjning. En viktig orsak till
            det var att man också utförsäkrade människor från sjukförsäkringen.
          </note>
          <note>
            Vad är det som har hänt? Varför tycker regeringen att det är
            rimligt att se över målnivån på det offentligfinansiella sparandet?
            Det som jag lägger större vikt vid nu än tidigare är det som händer
            i ålderspensionssystemet. Om vi under de kommande åren ska ha
            samma nivå på det offentligfinansiella sparandet som tidigare
            kommer det att krävas en betydligt mer stram politik än tidigare
            eftersom ålderspensionssystemet inte ger ett positivt bidrag till
            det offentligfinansiella sparandet under de kommande 15 åren på
            det sätt som det har gett under de tidigare 15 åren. Det är något
            som jag lägger lite större vikt vid nu än jag skulle ha gjort
            tidigare. Det är en förändring av mitt synsätt som gör att jag
            nu tycker att det är läge att titta över målnivån för det offentligfinansiella
            sparandet. Jag måste också betona att jag under alla år jag har
            varit ekonomisk - politisk talesperson har sagt att det kommer
            att komma ett sådant läge då det är dags att se över detta. Men
            jag tycker nog att jag lägger något större vikt vid just pensionssystemets
            bidrag till det offentligfinansiella sparandet än vad jag har
            gjort tidigare.
          </note>
          <note>
            Något annat som jag tycker att det är viktigt att lägga vikt
            vid är hur banan för det offentligfinansiella sparandet har sett
            ut. Nu när underskotten är större än man hade trott tidigare skulle
            det krävas större åtstramningar än man gjort tidigare för att
            nå målnivån på 1 procent till 2018. Då är naturligtvis min fråga
            till Moderaterna: Står ni fast vid ert vallöfte om att nu lägga
            fram förslag i budgeten som innebär att ni når 1 procents överskott
            till 2018? Det var ett väldigt tydligt vallöfte från Moderaterna
            inför valet.
          </note>
          <note type="speaker">
            Anf. 100 JONAS JACOBSSON GJÖRTLER (M):
          </note>
          <note>
            Herr talman! Finansministern anser alltså att det är svårt att
            hitta ett tydligare löftesbrott än vad Alliansen har levererat
            i samband med tidigare valrörelser. Om man frågar de flesta väljare
            på gatan i dag vilka som är duktiga på att bryta vallö ften tror
            jag att den regering som nu sitter kommer att komma högt upp i
            de mätningarna.
          </note>
          <note>
            Forskningen visar att svenska politiker är ganska bra på att
            uppfylla vallöften. Det har varit så genom historien och har gällt
            både borgerliga och socialdemokratiska regeringar. Men den här
            regeringen verkar har infört en ny form av undantag när det gäller
            de principerna och bryter nu vallöften på löpande band. Det är
            tråkigt för förtroendet för politiken, tycker jag.
          </note>
          <note>
            Det finns ingen konjunkturpolitik alls i det som alliansregeringen
            har gjort, enligt Magdalena Andersson. Allting är bara skattesänkningar.
            Då vill jag påminna Magdalena Andersson om att den typ av stimulanser
            av ekonomin som bland annat jobbskatteavdraget innebär är en väldigt
            tydlig konjunkturåtgärd. Den har dock funktionen att vara både
            en konjunkturåtgärd och en strukturell åtgärd samtidigt, vilket
            gör att det är dubbelt så effektivt. Det är bra både på kort sikt
            för att stimulera ekonomin och på lång sikt för att reformera
            arbetsmarknaden i en riktning där jobben kan bli fler.
          </note>
          <note>
            Sedan vill jag påminna finansministern om vad jag berättade om
            i mitt förra anförande, nämligen att Socialdemokraterna lånade
            mer pengar. Under förra mandatperioden och perioden dessförinnan,
            under alliansåren, lånade Socialdemokraterna i genomsnitt 15 miljarder
            kronor mer i sina budgetalternativ än vad alliansregeringen gjorde.
          </note>
          <note>
            Om jag var i finansministerns kläder skulle jag därför vara lite
            försiktig med att prata om att man använder lånade pengar.
          </note>
          <note>
            Avslutningsvis vill jag säga något positivt. Finansministern
            säger att hon vill se över målnivån, och ett motiv är de förändringar
            som sker i ålderspensionssystemet. Jag kan köpa det. Vi är beredda
            att sätta oss och diskutera överskottsmålet och ramverket. Och
            vi ser fram emot att regeringen nu tillsätter den parlamentariska
            utredning som riksdagen har tillkännagivit för regeringen att
            den snarast ska göra.
          </note>
          <note type="speaker">
            Anf. 101 FREDRIK SCHULTE (M):
          </note>
          <note>
            Herr talman! Socialdemokraterna har alltså röstat för exakt samma
            nivåer i fråga om stimulans av Sveriges ekonomi under de senaste
            åtta åren, så när som på någon miljard eller två.
          </note>
          <note>
            Vi har låtit riksdagens utredningstjänst titta på hur statsbudgetsaldot
            hade sett ut ifall Socialdemokraternas budget hade gått igenom
            under de senaste åtta åren, som Jonas Jacobsson Gjörtler har redogjort
            för. Vi har då konstaterat att det i så fall hade sett ännu sämre
            ut. Och då, herr talman, har vi inte ens räknat med alla de förslag
            som Socialdemokraterna hade om hur vi skulle förstatliga Saab
            och liknande.
          </note>
          <note>
            Finansministern står här i kammaren och påstår att vi har lånat
            till skattesänkningar när hon själv, som sagt, har ställt sig
            bakom samma stimulansnivåer men i stället har velat bygga ut bidragssystemen.
          </note>
          <note>
            Det finns väldigt lite som talar för att finansministern verkligen
            ser nyktert på de här frågorna. Hon är låst i någon form av ideologiskt
            korståg och har liksom trampat i klaveret och har svårt att ta
            sig därifrån.
          </note>
          <note>
            Dessutom börjar hon prata om löftessvek när hon, precis som Jonas
            Jacobsson Gjörtler var inne på, har suttit i tv-soffan och bedyrat
            att hon inte ska röra överskottsmålet. Dessutom har hon klagat
            kraftfullt på alliansregeringen, som inte når upp till målet.
            Nu har hon helt plötsligt helt skiftat fokus och ska ta bort överskottsmålet.
          </note>
          <note>
            Man kan konstatera: Finansministern ser inte nyktert på de här
            frågor ­ na. Finansministerns ord kan man inte lita på. Finansministerns
            ekonomis ­ ka analyser kan man inte heller lita på.
          </note>
          <note type="speaker">
            Anf. 102 Finansminister MAGDALENA ANDERSSON (S):
          </note>
          <note>
            Herr talman! Ibland kan det vara bra att kunna hålla två saker
            i huvudet samtidigt, Fredrik Schulte. Man kan tycka att man ska
            hålla sig till de regler man har så länge man har de reglerna.
            Man kan samtidigt fundera på om man ska ha andra regler.
          </note>
          <note>
            Låt mig ta ett exempel: Man kan vara arg på sina barn för att
            de inte håller tiden när de ska komma hem kl. 20. Men samtidigt
            kan man fundera på om de kanske nästa år ska få ett curfew vid
            kl. 21 i stället.
          </note>
          <note>
            Det är precis så det är med överskottsmålet. Jag har hela tiden
            sagt: Så länge vi har de här reglerna är det dem vi ska hålla
            oss till. Jag har också sagt att det kommer att komma ett läge
            när det är dags att se över överskottsmålet. Men då krävs det
            att man klarar av att ha två tankar i huvudet samtidigt.
          </note>
          <note>
            Vad gäller Socialdemokraternas förslag till ekonomisk politik
            tyckte vi att man skulle stimulera mer under själva krisen. Men
            sedan har vi kritiserat Moderaterna för att de spenderade mer
            efter krisen än under krisen. Det är också så att de förslag som
            vi lade fram under krisen gällde sådant som kunde ha varit tillfälliga
            stimulansåtgärder, till skillnad från permanenta skattesänkningar.
            Det handlar om tillfälligt utökade arbetsmarknadspolitiska program
            eller tillfälliga utbildningssatsningar som sedan kan fasas ut
            under bättre tider. Det är så en riktig konjunkturpolitik ser
            ut.
          </note>
          <note>
            Men att ständigt sänka skatterna, ständigt minska skattenivån
            och ständigt minska möjligheterna att finansiera välfärden är
            inte konjunkturpolitik. Det är moderat ideologi.
          </note>
          <note>
            Överläggningen var härmed avslutad.
          </note>
          <note>
            § 15 Svar på interpellation 2014/15:484 om få förskolechefer
            i rektorsprogrammet
          </note>
          <note type="speaker">
            Anf. 103 Utbildningsminister GUSTAV FRIDOLIN (MP):
          </note>
          <note>
            Herr talman! Camilla Waltersson Grönvall har frågat mig om jag
            har gjort ställningstagandet att det är tillräckligt att endast
            10 procent av förskolecheferna deltar i rektorsprogrammet och,
            om jag inte tycker att det är tillräckligt, vad jag avser att
            vidta för åtgärder för att fler förskolechefer ska delta i och
            fullfölja rektorsprogrammet.
          </note>
          <note>
            Den förra regeringen gjorde i propositionen om obligatorisk befattningsutbildning
            för nyanställda rektorer (prop. 2009/10:27) bedömningen att en
            förskolechefs uppgifter skiljer sig från en rektors i fråga om
            bland annat omfattningen av myndighetsutövning, utvärdering och
            resultatuppföljning och bedömde därför att det inte är rimligt
            att befattningsutbildningen blir obligatorisk för förskolechefer
            utan att den bör tillhandahållas som en frivillig utbildning.
          </note>
          <note>
            Bestämmelsen att huvudmännen ska vara skyldiga att se till att
            nyanställda rektorer går en särskild befattningsutbildning trädde
            i kraft 2010.
          </note>
          <note>
            Av Skolverkets årsredovisning för 2014 framgår att 20 procent
            av deltagarna i befattningsutbildningen för rektorer och annan
            personal med motsvarande ledningsfunktion i skola, förskola och
            fritidshem är förskolechefer.
          </note>
          <note>
            Förskolechefen har som pedagogisk ledare och chef för förskollärarna
            och övrig personal det övergripande ansvaret för att verksamheten
            bedrivs i enlighet med målen i läroplanen och uppdraget i dess
            helhet (Lpfö 98). Detta kräver god kunskap och förtrogenhet med
            de ansvarsområden som riktar sig till förskolechefen i skollagen,
            läroplanen och annan författning. Det är därför bra om fler förskolechefer
            får möjlighet att gå befattningsutbildningen.
          </note>
          <note>
            Förskolechefer måste dessutom ges möjlighet att utveckla och
            stärka det pedagogiska ledarskapet så att verksamheten utvecklas
            med inriktning mot en hög måluppfyllelse. Regeringen har i budgetpropositionen
            för 2015 aviserat att man för att utveckla förskolechefernas pedagogiska
            ledarskap ska genomföra en satsning på kompetensutveckling om
            7,5 högskolepoäng för förskolechefer 2015 – 2018.
          </note>
          <note>
            Regeringen föreslår i vårändringsbudgeten för 2015 att den i
            budgetpropositionen för 2015 aviserade satsningen på kompetensutveckling
            för rektorer och förskolechefer bör genomföras. Skolverket kommer
            att ges i uppdrag att svara för denna kompetensutveckling.
          </note>
          <note type="speaker">
            Anf. 104 CAMILLA WALTERSSON GRÖNVALL (M):
          </note>
          <note>
            Herr talman! Jag vill tacka statsrådet Gustav Fridolin för svaret
            på denna viktiga fråga. Att ge alla barn en möjlighet till en
            bra start i livet var vägledande när alliansregeringen satsade
            på att lyfta och förstärka förskolans roll i utbildningskedjan.
          </note>
          <note>
            Tack vare Alliansens reformer är förskolan i dag en egen skolform
            med en reviderad och modern läroplan. Till detta kommer bland
            annat en allmän förskola för treåringar, skärpta krav på behörighet,
            förskolechefs roll och förskolelyft.
          </note>
          <note>
            Med Alliansens budget, som gäller för 2015, blir ytterligare
            satsningar på förskolan verklighet. I den finns satsningar på
            att minska barngruppernas storlek, en fortsatt permanent utbyggnad
            av utbildningsplatser på förskollärarutbildningen och en förlängning
            av Förskolelyftet till och med 2018. Därtill kommer ett förskolechefslyft
            mellan 2015 och 2018 för att ytterligare utveckla det pedagogiska
            ledarskapet i förskolan.
          </note>
          <note>
            Tack vare Alliansens genomförda och kommande reformer har Sverige
            i dag en av världens bästa förskolor. Men tyvärr ser vi att det
            inte räcker. Av mina besök på förskolor runt om i landet och i
            flertalet rapporter vi kan läsa visar det sig tyvärr att vi ser
            ett liknande problem som i den övriga skolan: likvärdigheten sjunker.
          </note>
          <note>
            Vissa förskolor drar ifrån genom att vara duktiga på att utveckla
            verksamheten i förskolan. Här får förskolechefer, förskollärare
            och pedagoger resurser, tid och förtroende att planera, inte bara
            för de kommande dagarna utan också för långsiktiga investeringar
            i förskolan.
          </note>
          <note>
            I sådana förskolor arbetar man konsekvent och genomtänkt för
            att med nyfikenhet, lek, utveckling, omsorg och lärande öppna
            barnens ögon för djur, natur, kropp, teknik, siff r or, bokstäver
            och mer därtill.
          </note>
          <note>
            Men tyvärr finns det också förskolor där detta prioriteras bort.
            Förklaringarna är många, men jag vill här lyfta fram två. Den
            första är en skev fördelning av behöriga förskollärare och förskolechefer
            som deltar för lite i det pedagogiska arbetet i verksamheten av
            olika skäl.
          </note>
          <note>
            Att öka förskolechefernas förmåga att leda och utveckla förskolornas
            pedagogiska verksamhet är därför centralt. Det vill vi lyfta fram
            i alla förskolor. Det är därför både korrekt och glädjande att
            andelen förskolechefer som deltar i rektorsutbildningen ökar.
            Det har ökat från 7 till 20 procent. I antal har det ökat från
            67 stycken 2009 till 118 förskolechefer höstterminen 2014.
          </note>
          <note>
            En viktig förklaring till denna positiva utveckling tror Skolverket
            är alliansregeringens modernisering av både läroplan och skollag,
            som har gjort att huvudmännen nu värdesätter att förskolecheferna
            går rektorsprogrammet.
          </note>
          <note>
            Herr talman! Trots denna positiva utveckling ser vi att det ändå
            inte räcker. Faktum kvarstår att så lite som 10 procent av Sveriges
            samtliga förskolechefer har genomgått eller genomgår rektorsutbildningen.
          </note>
          <note>
            Därför blir jag oroad över statsrådets svar här i kammaren. Jag
            kan nämligen inte utläsa vad den här rödgröna regeringen vill
            göra för att främja att fler förskolechefer deltar och genomgår
            rektorsprogrammet. Den komptensutvecklingssatsning som statsrådet
            nämner i sitt svar är lovvärd men långt ifrån tillräcklig.
          </note>
          <note>
            Jag vill fråga statsrådet: Hur ser regeringen på förskolechefens
            roll? Är regeringen beredd att göra rektorsutbildningen obligatorisk
            också för våra förskolechefer, eller har statsrådet någon annan
            idé om hur vi ska öka andelen förskolechefer som går skolledarutbildningen?
            Eller anser inte statsrådet att det behövs?
          </note>
          <note type="speaker">
            Anf. 105 Utbildningsminister GUSTAV FRIDOLIN (MP):
          </note>
          <note>
            Herr talman! Jag tackar Camilla Waltersson Grönvall för interpella
            ­ tionen och för inlägget.
          </note>
          <note>
            Jag håller med om mycket av det som uttrycks i interpellationen
            och om i stort sett allt som Camilla Waltersson Grönvall uttrycker
            här i debat ­ ten. Jag håller med om förskolans helt avgörande
            roll för barnens utveck ­ ling och i slutändan också för kunskapsresultaten.
          </note>
          <note>
            Vi ser detta i nästan alla kvalitativa undersökningar som görs
            både av internationella skolsystem och av det svenska skolsystemet.
            OECD brukar påpeka att de i PISA-proven, som eleverna gör i nian,
            kan se vilka elever som har fått tillgång till en bra förskola
            som barn.
          </note>
          <note>
            Effekten av förskolepedagogiken ligger alltså kvar åtta nio år
            efter att eleverna lämnade förskolan. Den har en oerhört viktig
            roll för barnens utveckling och i slutändan också för kunskapsresultaten,
            inte minst om vi ska klara av att vända fallande kunskapsresultat
            till att se till att alla barn får med sig det de behöver från
            skolan vidare in i livet.
          </note>
          <note>
            Jag håller också med om problembeskrivningen och att det kanske
            största problemet vi har är att likvärdigheten håller på att dras
            isär, i förskolan såväl som i skolsystemet i stort.
          </note>
          <note>
            Vi börjar se förskolor som inte alls håller den kvalitet som
            vi kan förvänta oss och förskolor där barngrupperna blivit för
            stora, där tillgången till utbildad personal är för låg och där
            möjligheterna att styra verksamheten på ett sådant sätt att förskolepedagogiken
            verkligen når fram till varje barn inte fungerar.
          </note>
          <note>
            Jag håller med om såväl behovet av en förskola som om problembeskrivningen.
            Det är egentligen bara en mening jag vill invända emot, och det
            är att allt som är bra är det tack vare Alliansens reformer. Så
            enkelt är det nog inte.
          </note>
          <note>
            Många av de reformer som genomfördes och som Camilla Waltersson
            Grönvall nämnde är bra reformer. Vi stod bakom dem då, och jag
            är den förste att berömma och intyga att de är viktiga nu.
          </note>
          <note>
            Att det är bra är framför allt tack vare en utveckling som har
            skett i Sverige under lång tid, där vi långt före andra länder
            har insett värdet av en bra tidig skola och utbildning före den
            obligatoriska skolan och satsat på förskolan, och att det finns
            många duktiga förskollärare och förskolechefer som verkställer
            arbetet och gör verklighet av de politiska intentionerna. De m
            vill jag tacka snarare än politiska reformer.
          </note>
          <note>
            Vi är överens om åtgärder. Vi är överens om att minska barngrupperna
            i förskolan och om statliga pengar för att möjliggöra det. Vi
            är överens om behovet av kompetensutveckling såväl för förskollärare
            och övrig personal i förskolan som för förskolecheferna.
          </note>
          <note>
            Camilla Waltersson Grönvall frågade hur vi ska gå till väga för
            att fler förskolechefer ska genomgå befattningsutbildningen. I
            mitt interpella ­ tionssvar refererade jag till den bedömning
            som den föregående rege ­ ringen, alliansregeringen, gjorde när
            man lade fram sin proposition om obliga ­ torisk befattningsutbildning
            för rektorer och varför man inte gjorde den obligatorisk för förskolechefer
            och i praktiken gick åt det håll där man gör förskolechefer till
            rektorer.
          </note>
          <note>
            Det var den bedömning som den regeringen gjorde, och jag tycker
            att det finns all anledning att se över den bedömningen igen.
            Professor Olof Johansson har precis avlämnat Rektorsutredningen
            till regeringen, och han konstaterade vid presentationen att det
            finns ingenting i utredningen som visar att det på något sätt
            skiljer sig i arbetsuppgifterna mellan förskolechefer och rektorer.
            Förskolechefen har en lika viktig uppgift i att leda det pedagogiska
            arbetet på förskolan som en rektor har på grundskolan. Det är
            den fråga som vi nu bör titta närmare på. Det motsäger inte att
            det behövs kompetensutveckling innan dess. Det är just det vi
            aviserar i vårändringsbudgeten.
          </note>
          <note type="speaker">
            Anf. 106 CAMILLA WALTERSSON GRÖNVALL (M):
          </note>
          <note>
            Herr talman! Vackra ord är möjligtvis en del av politiken, men
            att gå från snack till verkstad är också viktigt. Det som var
            glädjande när alliansregeringen trädde till makten 2006 var att
            regeringen var väl förberedd. Det var fyra partier som hade en
            rad förslag, idéer och visioner som man gick till val på och ville
            genomföra.
          </note>
          <note>
            Problemet när det gäller vår nuvarande regering är att ni egentligen
            inte riktigt vet. Därför får jag inte ett klart och tydligt svar
            från statsrådet. Hur ser statsrådet på förskolechefens roll? Är
            regeringen beredd att göra rektorsutbildningen obligatorisk? Finns
            det någon tanke om detta? Har statsrådet någon annan idé om hur
            vi ökar andelen förskolechefer?
          </note>
          <note>
            Jag uppfattar att statsrådet, liksom jag, tror att det är viktigt
            att man går befattningsutbildningen, en skolledarutbildning. Rollen
            som förskolechef i förskolan är lika betydelsefull som vilken
            rektor som helst när det gäller att leda det viktiga pedagogiska
            arbetet.
          </note>
          <note>
            Jag är också den första att instämma i beskrivningen av hur viktigt
            förskolans arbete är. Det lägger grunden till den fortsatta skolgången.
            På det sättet är förskolan en av de viktigaste investeringarna
            som vi kan göra i våra barns framtid. Men i förlängningen måste
            vi se att förskolechefen är en så viktig del i utvecklingen av
            den svenska förskolan att vi ger förskolecheferna det stöd och
            den signal som visar att vi värderar deras insatser som så viktiga
            att de också behöver gå en befattningsutbildning.
          </note>
          <note>
            Anser statsrådet att det finns något annat sätt att stimulera
            detta? Ni pratar om kompetensutveckling. Det är lovvärt. Vi har
            sett en positiv utveckling sedan alliansregeringen lyfte fram
            förskolan. Det har skett en ökning från 7 till 20 procent. Men
            vi moderater och jag är inte nöjda. Jag anser att siffran behöver
            öka.
          </note>
          <note>
            Jag vet inte hur mycket statsrådet reser och besöker förskolor,
            men jag har under mina år i riksdagen lagt ned oerhört många roliga
            dagar på att besöka åtskilliga förskolor från norr till söder,
            från väster till öster. Det som är tydligt är att det finns en
            fantastisk förskoleverksamhet på många platser. Men jag har varit
            lite oförberedd på att det finns förskolor där det tyvärr inte
            riktigt ser ut så. Det handlar naturligtvis om många olika delar.
            Vi moderater vill gå vidare. Karriärtjänsterna ska naturligtvis
            också omfatta förskollärare.
          </note>
          <note>
            Jag vill återkomma till förskolechefens viktiga roll. Hur anser
            statsrådet att vi ska stimulera fram ett deltagande om inte utbildningen
            görs obligatorisk i enlighet med övriga rektorsutbildningar?
          </note>
          <note type="speaker">
            Anf. 107 Utbildningsminister GUSTAV FRIDOLIN (MP):
          </note>
          <note>
            Herr talman! Jag reser och besöker också många förskolor. Jag
            besöker en förskola oftare än andra när interpellationsdebatterna
            inte drar ut sent på kvällen.
          </note>
          <note>
            All iansregeringen var väl förberedd, säger Camilla Waltersson
            Grönvall, och höjer på en gång konfliktnivån lite grann på tisdagskvällen.
            Alliansregeringen var väl förberedd på att se till att just det
            som Camilla Waltersson Grönvall nu efterfrågar inte hände – tyvärr.
            När man införde en obligatorisk befattningsutbildning för rektorer
            var alliansregeringen väl förberedd på att den inte skulle inkludera
            förskolechefer. Man skrev uttryckligen i propositionen f rån Moderaterna
            och den övriga A lliansen att man ansåg att en förskolechefs uppgifter
            skiljer sig från en rektors i fråga om bland annat omfattningen
            av myndighetsutövning, utvärdering och resultatuppföljning. Det
            är den verklighetsuppfattning som den förra regeringen hade, som
            ligger till grund för det regelverk som finns i dag och som jag
            nu ifrågasätter.
          </note>
          <note>
            Jag menar, precis som Camilla Waltersson Grönvall här uttrycker,
            att en förskolechef på många sätt har samma uppgifter som en rektor
            i grundskolan eller gymnasiet, samma behov av att känna till vad
            som behöver göras i myndighetsutövningen och samma behov av utvärdering
            och resultatuppföljning. Jag går emot den bedömning som den förra
            regeringen gjorde, hur väl förberedda ni än var på att göra den,
            och som ledde till att förskolecheferna exkluderades från befattningsutbildningen.
            Det är utifrån den slutsatsen regeringen nu ser över hur vi ska
            gå vidare.
          </note>
          <note>
            Alliansen gjorde ett antal satsningar på förskolan. Jag berömde
            dem i mitt tidigare inlägg. Jag tyckte att det var bra att vi
            kunde göra en del saker i bred politisk enighet och att vi kan
            bygga vidare på det. Men många av de skolpolitiska insatser som
            min företrädare som utbildningsminister, på också Moderaternas
            uppdrag, gjorde exkluderade aktivt förskolan. Det gällde fortbildningssatsningar,
            till exempel Läslyftet. Det gällde karriärtjänsterna, som Camilla
            Waltersson Grönvall nämnde. På punkt efter punkt inkluderade de
            stora skolsatsningarna inte förskolan. Det gällde tyvärr också
            befattningsutbildningen för rektorer. Det hade varit bättre att
            ta in den på en gång och betrakta förskolecheferna som rektorer
            med samma uppdrag som andra rektorer i skolsystemet. Nu skedde
            inte det. Då väljer vi att gå vidare.
          </note>
          <note>
            Det sätt vi går vidare på är att vi just nu genomför samtal inom
            ramen för nationell samling för läraryrket. Då träffar vi parterna,
            såväl arbetsgivarna som de fackliga organisationerna, och diskuterar
            vilka satsningar, investeringar och regelförändringar som är viktigast
            för att höja kvaliteten och attraktiviteten i de olika läraryrkena
            också i förskolan. Det är en naturlig diskussion som då kommer
            upp om hur ledarskapet ska stärkas i förskolan, förskolechefers
            behörigheter och möjligheten till en obligatorisk befattningsutbildning
            till förskolechef.
          </note>
          <note>
            Det kan vara så att man i varje läge önskar att varje politiskt
            förslag är fastskrivet i varje detalj innan man går till val.
            Men jag tycker att det finns en poäng med att man förbereder sig
            också med dem som blir påverkade av ett beslut, i det här fallet
            facken, kommunerna, de som driver förskolan och arbetar i den.
            Det är därför vi gör arbetet inom ramen för den nationella samlingen
            för lärarkåren.
          </note>
          <note type="speaker">
            Anf. 108 CAMILLA WALTERSSON GRÖNVALL (M):
          </note>
          <note>
            Herr talman! Jag kan inte låta bli att lite grann fundera över
            om det var regeringens kloka inställning till skolledarskapet
            som fick skolledarna att lämna diskussionerna som Gustav Fridolin
            så käckt nämnde i sitt anförande.
          </note>
          <note>
            Jag konstaterar igen att jag saknar svar på mina frågor. Den
            svenska förskolan förtjänar politiker som förstår förskolans värde
            och som har idéer och visioner för att utveckla den vidare. Förskolechefen
            är enormt viktig. Vi behöver arbeta med en läroplan som sedan
            implementeras med hjälp av en duktig skolledare. Precis som i
            övrig skolverksamhet behöver också förskolecheferna stöd och hjälp
            för att bli riktigt bra.
          </note>
          <note>
            Jag konstaterar att de rödgröna partiernas fina ord från valrörelsen
            är utbytt a mot idétorka, och propositionslistan till riksdagen
            har också varit förvånansvärt tom.
          </note>
          <note>
            Jag tackar statsrådet för svaret på min interpellation, men jag
            konstaterar att jag inte får riktiga svar på mina frågor. Det
            saknas fortfarande idéer från regeringen om hur vi ska kunna stödja
            våra förskolechefer på bästa sätt. Jag konstaterar att vi måste
            fortsätta att jobba för att stärka förskolechefernas kompetens
            i att leda och utveckla förskolans alltmer betydelsefulla roll
            i utbildningskedjan.
          </note>
          <note type="speaker">
            Anf. 109 Utbildningsminister GUSTAV FRIDOLIN (MP):
          </note>
          <note>
            Herr talman! Tack, Camilla Waltersson Grönvall! Om det kan vi
            vara helt eniga.
          </note>
          <note>
            Jag tror att anledningen till att vi talar förbi varandra i en
            sådan här diskussion är att det möjligen finns lite olika sätt
            att se på politiken och hur politiskt arbete ska bedrivas. Det
            är inte så märkligt.
          </note>
          <note>
            En av de största diskussionerna i varje partiledardebatt och
            andra debatter i hela valrörelsen var att det från båda håll och
            på båda kanter avkrävdes svar om hur samarbetet skulle bedrivas.
            Men någonstans är det så att allianskonstruktionen fungerar på
            ett sätt och vi som regering fungerar på ett annat sätt, absolut.
          </note>
          <note>
            Allianskonstruktionen fungerade på ett sådant sätt att man före
            valet i detalj skrev fast sig för exakt hur man skulle göra. Ibland
            skrev man fast sig på ett sätt som jag efteråt tycker inte alls
            blev särskilt bra. Det gäller till exempel just det som jag nu
            får kritik om från Camilla Waltersson Grönvall när det gäller
            tingens ordning – en tingens ordning som alliansregeringen har
            satt på plats, nämligen att vi har en befattningsutbildning som
            är obligatorisk för rektorer men inte för förskolechefer.
          </note>
          <note>
            Det var det som man mellan allianspartierna hade förhandlat fram
            före valet. Trots att allianspartierna nog tyckte olika – det
            låter som att Moderaterna tyckte att det inte var så bra – kunde
            man inte ändra på det när facken och andra kritiserade att man
            lade fram ett sådant förslag. Remisserna på förslaget om obligatorisk
            befattningsutbildning gick åt det hållet.
          </note>
          <note>
            Vi driver politik på ett annat sätt. Vi går till val med tydliga
            idéer om vad vi vill genomföra. För oss handlar det om att vi
            vill stärka förskolan på samma sätt som Camilla Waltersson Grönvall
            uttrycker det. Sedan sät ­ ter vi oss ned, med det förtroende
            det innebär att vara med i en regering, med dem som är ansvariga
            för verksamheten, med de fackliga organisa ­ tionerna, med kommunerna
            och med andra som driver förskolor och disku ­ terar hur vi ska
            gå vidare utifrån detta. Vad är viktigast? Vilka tidplaner kan
            vi ha? Hur prioriterar vi? Vi ser alltså till att det som vi fattar
            beslut om också är väl förankrat bland dem som ska genomföra det
            i praktiken.
          </note>
          <note>
            Och så gör vi nu inom ramen för den nationella samlingen för
            läraryrket, också i dessa frågor. Tack så mycket!
          </note>
          <note>
            Överläggningen var härmed avslutad.
          </note>
          <note>
            § 16 Svar på interpellation 2014/15:346 om patientens rätt att
            välja
          </note>
          <note type="speaker">
            Anf. 110 Statsrådet GABRIEL WIKSTRÖM (S):
          </note>
          <note>
            Herr talman! Lotta Finstorp har frågat mig:
          </note>
          <note>
             om jag och regeringen avser att föreslå ändringar i hälso-
            och sjukvårdslagen och lagen om valfrihetssystem så att privata
            vårdgivare ska kunna få en lägre ersättning för samma uppdrag
            som offentliga vårdgivare. Om ja, på vilket sätt gynnar det enligt
            statsrådet en positiv utveckling av kvalitet, jämlik vård och
            konkurrensneutralitet?
          </note>
          <note>
             om jag anser att det är en önskvärd utveckling att enskilda
            landsting avvecklar valfriheten i det egna landstinget samtidigt
            som invånarna har en lagstadgad rätt att fritt söka vå rd utanför
            det egna landstinget
          </note>
          <note>
             om jag avser att ta initiativ till att även begränsa rätten
            att välja till exempel vårdcentral i annat landsting som den är
            formulerad i patientlagen. Om nej, på vilket sätt anser statsrådet
            att den hållningen är förenlig med att samtidigt vilja avskaffa
            vårdvalet?
          </note>
          <note>
             på vilken grund och på vilket sätt jag menar att vårdcentra
            ler i dag väljer sina patienter
          </note>
          <note>
             om jag anser att vårdvalet har resulterat i sämre medicinsk
            kvalitet i primärvården
          </note>
          <note>
             om jag avser att återkomma med förslag om att upphäva vårdvalet
            inom primärvården.
          </note>
          <note>
            Patientlagen trädde i kraft den 1 januari i år , och precis som
            Lotta Finstorp skriver i sin interpellation syftar den till att
            stärka och tydliggöra patientens ställning. Genom patientlagen
            har patienten möjlighet att välja offentligt finansierad primärvård
            och öppen specialiserad vård, oavsett driftsform, i hela landet.
          </note>
          <note>
            Eftersom patientlagen bygger på de skyldigheter som vården har
            gentemot patienterna har landstinget en skyldighet att upprätthålla
            de krav på valmöjligheter för patienten som lagen reglerar. Det
            är även reglerat i hälso- och sjukvårdslagen (1982:763) att landstinget
            ska planera sin hälso- och sjukvård med utgångspunkt i behovet
            av vård hos dem som omfattas av landstingets ansvar för hälso-
            och sjukvård. I det ingår att utforma ersättningssystem som utgår
            från patientens behov. Regeringen är positiv till de valmöjligheter
            som patienten har enligt patientlagen och har inte för avsikt
            att ändra på detta.
          </note>
          <note>
            Lotta Finstorp har frågat om vårdvalet har resulterat i sämre
            medicinsk kvalitet i primärvården. I dag är det inte möjligt att
            bedöma vårdvalets effekter på den kliniska vårdkvaliteten eftersom
            det saknas empiriskt underlag.
          </note>
          <note>
            Olika studier och uppföljningar har däremot visat att den fria
            etableringsrätten har fått olika negativa effekter runt om i landet.
            De har bland annat visat att nya vårdcentraler främst har etablerats
            i storstäder och i områden med redan hög tillgänglighet. Nya privata
            vårdgivare har dessutom oftare etablerat sig i områden med goda
            socioekonomiska förhållanden. Det tyder på att vårdgivarna framför
            allt har inriktat sig på specifika patientgrupper.
          </note>
          <note>
            Uppföljningarna visar även att vårdkonsumtionen har ökat för
            flertalet grupper sedan 2010 , men utvecklingen skiljer sig mellan
            socioekonomiska grupper och delvis även mellan grupper med olika
            vårdbehov. De med högre inkomst, oavsett sjukvårdsdiagnos och
            landstingstillhörighet, tenderar dessutom att vara nöjdare än
            andra med olika aspekter av primärvårdens utveckling efter vårdvalet.
            Kravet på vårdvalssystem enligt lagen om valfrihetssystem, LOV,
            har således inneburit en ojämn fördelning av primärvårdens resurser
            mellan olika grupper och går emot ambitionen om en jämlik vård.
          </note>
          <note>
            Hälso- och sjukvården ska enligt hälso- och sjukvårdslagen fördelas
            och utgå ifrån patientens behov. Landstingen måste ha möjlighet
            att organisera vården så att den utformas efter de lokala förutsättningarna
            och utefter medborgarnas behov. Vården måste således styras dit
            behoven är som störst. När det finns tecken på att så inte sker
            måste vi ta det på största allvar och åtgärda det skyndsamt.
          </note>
          <note>
            Förslaget som regeringen presenterade i höstas rörande ett upphävande
            av kravet på vårdvalssystem enligt LOV i primärvården syftade
            enbart till att påverka reglerna för att starta en vårdcentral
            – detta under förutsättning att landstinget skulle ha valt att
            utnyttja den föreslagna rätten att organisera primärvården på
            andra sätt än enligt LOV. Förslaget handlade således om hur sjukvården
            är organiserad och att det inte finns ett system som passar alla.
            Patientens möjlighet att välja vårdcentral skulle inte ha påverkats
            av förslaget , och som jag nämnde tidigare har regeringen inte
            för avsikt att ändra på den möjligheten.
          </note>
          <note>
            Mot bakgrund av kritiken mot beredningen av höstens lagförslag
            fann regeringen det lämpligt att låta Utredningen om reglering
            av offentlig finansiering av privat utförda välfärdstjänster se
            över hur regleringen kan ändras i syfte att upphäva kravet på
            vårdvalssystem enligt LOV i primärvården. Utredningen ska lämna
            sitt förslag senast den 1 november 2015.
          </note>
          <note type="speaker">
            Anf. 111 LOTTA FINSTORP (M):
          </note>
          <note>
            Herr talman! Tack, sjukvårdsministern, för svaret , som ja g
            dock blir något förvånad över! Det visar på en viss okunskap om
            hur vårdvalsreformen fungerar i landsting och regioner.
          </note>
          <note>
            Landstinget i Sörmland är S-styrt sedan flera år tillbaka. Där
            har partierna genom kompromisser och konsensus tagit fram sina
            vårdvalsmodeller utifrån vårdbehov och struktur i det egna landstinget.
          </note>
          <note>
            Hälsoval Sörmland har blivit en succé bland befolkningen utifrån
            tillgänglighet och bemötande. Den modellen är gjord precis så
            utifrån vad vi såg att det fanns för strukturella svårigheter
            och folkhälsoproblematik bland befolkningen. Sedan gjorde vi en
            modell utifrån detta i konsensus.
          </note>
          <note>
            Ett antal privata vårdcentraler har startats och tillfört invånarna
            ett tydligt mervärde. I Sörmland har andelen av befolkningen som
            har sökt vård i primärvården ökat från 63 till 70 procent.
          </note>
          <note>
            Ministern uttalade i någon av tidningarna i höstas – när Lagrådet
            tack och lov sa ifrån därför att det som skulle ske var så dåligt
            underbyggt – att vårdvalsreformen har gynnat höginkomsttagare.
            I Sörmland har ökningen varit mellan 63 och 70 procent bland dem
            som nu söker primärvård. Jag kan lova ministern att det inte har
            varit så att den sörmländska ökningen enbart har bestått av sörmländska
            miljonärer och godsägare. Det är nya grupper som förr inte sökte
            vård, men som nu får hjälp tack vare vårdvalsreformen.
          </note>
          <note>
            Det kommunala självstyret innebär ju precis det som vårdvalsreformen
            handlar om. Varje landsting eller region gör sin egen modell.
          </note>
          <note>
            Jag har aldrig hört talas om det, men det är möjligt att det
            finns. Om nyetableringsrätten avskaffas, vad händer då med befintliga
            vårdcentraler? Ska landstingen tvingas ta över dem eller ska framgångsrika
            vårdcentraler läggas ned? Det finns en stor oro ute i landet både
            bland personal och bland patienter över vad som kommer att hända
            med deras vårdcentraler om regeringen fattar det beslutet.
          </note>
          <note>
            Någonstans i svaret sägs mellan raderna att patienter har nekats
            listning, att vårdcentralerna väljer sina patienter. Har ministern
            hört talas om patienter som har nekats listning på en önskad vårdcentral?
            Hur kan man dra slutsatsen att vården är ojämlik baserat enbart
            på att vissa grupper, de med högre inkomst, har blivit nöjdare
            än andra? Det är en ganska intressant frågeställning. Menar statsrådet
            att svenska läkare är så profithungriga att de överger hälso-
            och sjukvårdslagen och läkaretiken för att få rätt patienter till
            sig?
          </note>
          <note>
            Jag vore tacksam om jag fick svar på mina följdfrågor.
          </note>
          <note type="speaker">
            Anf. 112 KRISTINA NILSSON (S):
          </note>
          <note>
            Herr talman! Jag anmälde mig till debatten för jag tycker att
            frågan om valfrihet är väldigt intressant. Jag är mycket nöjd
            med den valfrihet jag upplever i min hemkommun Örnsköldsvik. Jag
            kan välja mellan ett stort antal vårdcentraler. Utifrån var jag
            har mitt arbete, var jag bor geografiskt eller om jag tycker om
            en speciell läkare vid en viss vårdcentral har jag möjlighet att
            välja. Det tycker jag är bra.
          </note>
          <note>
            Det jag inte riktigt förstår i de borgerligas resonemang är vad
            det är för fel p å valfriheten bara för att ingen av dessa vårdcentraler
            drivs av någon annan än landstinget. Jag har fyra landstingsdrivna
            vårdcentraler att välja bland, och det är alldeles utmärkt. Som
            patient kan jag inte se vad det har för betydelse vad det står
            på min favoritdoktors namnbricka, om det står Landstinget Västernorrland
            doktor Andersson eller om det står Aleris doktor Andersson. Det
            är ju själva doktor Andersson jag vill åt.
          </note>
          <note>
            Det vore intressant om Lotta Finstorp kunde säga någonting om
            vad det har för betydelse för patienten vilken form av drift det
            är. Jag kan inte se det. Jag har alltid blivit väl bemött på de
            olika vårdcentraler jag gått till, och jag har hört att det privata
            alternativet vi har i Gullänget, dit många av mina bekanta går,
            också fungerar väldigt väl. Vad är det man värnar? Värnar man
            patientens rätt till valfrihet eller värnar man företagens rätt
            att etablera sig var de vill? Det vore intressant att få veta.
          </note>
          <note type="speaker">
            Anf. 113 CECILIA WIDEGREN (M):
          </note>
          <note>
            Herr talman! Jag vill passa på att välkomna statsrådet Wikström
            till riksdagen. Vi är glada att han är här så att vi kan debattera
            med honom.
          </note>
          <note>
            Det här är en av de portaler som vänsterregeringen är vald på.
            Av regeringsförklaringen, som statsministern läste upp i oktober,
            framgick tydligt att man skulle avskaffa valfriheten att välja
            den nära sjukvården. Jag är därför glad att min moderatkollega
            Lotta Finstorp har ställt den här viktiga interpellationen.
          </note>
          <note>
            Det finns en viktig mening i statsrådets svar, som jag skulle
            vilja klämma statsrådet lite extra på denna afton. Statsrådet
            säger nämligen att ”regeringen är positiv till de valmöjligheter
            som patienten har”. Sedan fortsätter meningen med ”enligt patientlagen”.
            Det gör allianspartierna extra glada, för vi kämpade hårt för
            att få igenom den patientlag som nu har gällt i ungefär tre månader.
            Grunden för att en patientlag ska vara just patientens lag är
            att vi ser till att valmöjligheterna blir möjliga. Valmöjligheter
            hänger ihop med att det finns en mångfald. Då måste man skapa
            en sådan genom att låta portallydelsen ”positiv till … valmöjligheter”
            göras möjlig.
          </note>
          <note>
            Vi blev därför mycket förvånade under hösten när regeringen i
            rask takt och med dålig beredning och förberedelse ville komma
            till riksdagen och försöka minska just möjligheterna till valfrihet.
            Nu lyckades regeringen inte med det, och riksdagens majoritet
            har sedan dess fattat ett antal beslut, närmare bestämt två, om
            att regeringen ska avsluta all form av beredning för att inte
            stoppa den typen av valmöjligheter och mångfald.
          </note>
          <note>
            Det är därför förvånande att statsrådet avslutar sitt interp
            ellationssvar med att säga: J odå, vi ska minsann fortsätta beredningen
            i form av en utredning, detta trots att riksdagen, herr talman,
            har fattat beslut om att beredningen ska avslutas. Det skulle
            därför vara intressant att höra om statsrådet nonchalerar riksdagens
            beslut och inte tänker följa det.
          </note>
          <note>
            Vi är överens om portalmeningen, att vi är positiva till valmöjligheter
            och att patientlagen är bra i grunden. Då ska vi också skapa sådana
            förutsättningar att patienten har den valmöjligheten. Mångfald
            och valfrihet hänger därmed samman.
          </note>
          <note type="speaker">
            Anf. 114 Statsrådet GABRIEL WIKSTRÖM (S):
          </note>
          <note>
            Herr talman! Jag ska försöka besvara de frågor jag fått. Jag
            kan väl börja med att konstatera återigen, precis som jag sa i
            svaret och som jag sagt vid andra tillfällen både i och utanför
            kammaren, att regeringens ambition aldrig har varit att ifrågasätta
            patienternas möjlighet att välja vårdcentral. Däremot har vi velat
            upphäva det tvång som funnits för landstingen att tillämpa lagen
            om valfrihetssystem. Det har vi gjort utifrån att den varit föremål
            för mycket kritik.
          </note>
          <note>
            Det finns mycket som pekar på att vissa socioekonomiska grupper
            har gynnats när till exempel flera vårdcentraler har etablerats
            i mer välbärgade områden än i andra områden och att man på det
            sättet har kunnat attrahera vissa patientgrupper medan andra inte
            har varit attraktiva. Det har alltså funnits en fri etableringsrätt
            som vi menar har lett fel och riskerar att leda till en ojämlik
            vård.
          </note>
          <note>
            Vi har inte på något sätt velat införa en tvingande lagstiftning
            för landstingen att inte få tillämpa lagen om valfrihetssystem.
            Det ska vara frivilligt för landstingen att utifrån regionala
            och lokala förutsättningar organisera vården enligt det sätt som
            de finner bäst; väljarna har gett mandat till de styrande landstingsmajoriteterna
            att organisera vården.
          </note>
          <note>
            Jag tycker att det är en mycket bra princip eftersom den helgar
            det lo ­ kala och regionala självstyret och innebär att de som
            bäst känner de regio ­ nala och lokala förutsättningarna har möjlighet
            att organisera vården.
          </note>
          <note>
            Cecilia Widegren frågar hur det går med beredningen. Som jag
            sa i interpellationssvaret är lagen om valfrihetssystem och den
            för landstingen tvingande delen föremål för utredning. Beroende
            på vad utredningen kommer fram till återkommer regeringen till
            riksdagen med förslag till beslut.
          </note>
          <note>
            I det sammanhanget kan tilläggas att den typen av tillkännagivanden
            inte har någon konstitutionellt rättslig ställning. De nämns inte
            i regeringsformen och inte heller i riksdagsordningen. I riksdagsordningen
            finns endast en skrivning om att regeringen ska redovisa till
            riksdagen hur den har hanterat riksdagens skrivelser. Detta görs
            årligen i den så kallade skrivelse 75. Jag kan lova Cecilia Widegren
            att vi från regeringens sida inte har några planer på att frångå
            det, utan vi kommer att i skrivelse 75 redovisa hur vi ser på
            och hur vi har för avsikt att hantera riksdagens tillkännagivanden.
          </note>
          <note type="speaker">
            Anf. 115 LOTTA FINSTORP (M):
          </note>
          <note>
            Herr talman! Tack, ministern, för vissa förtydligande n i svaret!
            M en det finns kvar en mängd frågetecken. Att vi är flera som
            deltar i debatten visar att det här är en viktig fråga.
          </note>
          <note>
            Jag ska försöka svara på Kristina Nilssons fråga. Hon undrar
            vad det är som värnas, patient eller företag, i vårdvalsreformen.
            Den är ju sprungen ur ett lokalt perspektiv med patienten i centrum.
          </note>
          <note>
            Före vårdvalsreformen var det ungefär 1 000 vårdcentraler, och
            i dag finns det 1 200. Den ökningen hade aldrig kommit till stånd
            utan vårdvalsreformen. Tillgängligheten har ökat, och nöjdheten
            hos patienterna har ökat.
          </note>
          <note>
            Jag har en fråga till ministern gällande att ministern i sitt
            svar säger att det ger en ojämlik vård eftersom det bara gynnar
            de m som har en högre socioekonomisk status och standard. Jag
            har sökt överallt efter en empirisk och teoretisk förklaring till
            det påståendet. Det finns inte! Jag är jätteintresserad av var
            ministern har sett det och hittat det.
          </note>
          <note>
            Landstingen äger sin vårdvalsmodell. Det heter olika över landet.
            Man gör sina egna mätningar. I Sörmland har det aldrig mätts utifrån
            socioekonomisk grupp.
          </note>
          <note>
            När det gäller att man har startat vårdcentraler där det finns
            rika patienter vill jag säga att jag kommer ifrån Flen där vi
            har en hög andel flyktingar bland befolkningen. En privat vårdcentral
            har startat mitt i centrum, och den är väldigt tillgänglig för
            dem som bor på flyktingförläggningen och ute i eget boende i lägenheter.
            Den privata vårdcentralen älskas av de nya svenskar som kommer.
            Av dem som går till den vårdcentralen kommer flest från andra
            länder.
          </note>
          <note>
            Det finns inte möjlighet för en privat vårdcentral att välja
            patienter. Det sägs också i svaret. Jag skulle gärna vilja höra
            hur det går till. Jag har mig veterligen aldrig hört talas om
            det. Det finns ingen grund för det. Det skulle dessutom strida
            mot lagstiftningen kring vårdvalsreformen. Där står det tydligt
            att man inte får neka patienter, utan vårdgivaren måste ta emot
            den som vill bli listad hos en viss vårdgivare. Det finns alltså
            någonting där som jag inte känner till och som jag är intresserad
            av att få veta.
          </note>
          <note>
            I Sörmland har nya vårdcentraler tillkommit. Jag tror att det
            är sex sju privata vårdcentraler, men inga har försvunnit. De
            finns kvar där.
          </note>
          <note>
            Och när det talas om jämlikhet måste jag fråga om jämlikhet handlar
            om att ha lika dålig tillgänglighet för alla, eller vad avses
            när det talas om att vårdvalsreformen ger en ojämlik vård?
          </note>
          <note type="speaker">
            Anf. 116 KRISTINA NILSSON (S):
          </note>
          <note>
            Herr talman! Tack till Lotta Finstorp som försökte svara på mina
            frågor. Det lät som att det är bra i Sörmland där man kanske har
            hittat en modell som passar precis där. Men varför ska andra län
            vara tvungna att privatisera fler vårdcentraler, till exempel
            mitt län Västernorrland där jag upplever att det fungerar alldeles
            utmärkt som det är i dag? Varför kan inte Landstinget Västernorrland
            få bestämma om valfriheten uppfylls genom det system som finns
            i dag eller om de vill ha det på ett annat sätt? Det som passar
            det ena landstinget kanske inte alltid passar det andra.
          </note>
          <note>
            Jag funderar också på ökad tillgänglighet. Det kanske inte bara
            handlar om skillnaden mellan socioekonomiska grupper. Vissa tecken
            kan tyda på att kroniker och återbesökare har fått det svårare
            eftersom man prioriterar nybesök. Det finns mycket att fundera
            över.
          </note>
          <note>
            Cecilia Widegren tog upp att det ska finnas en mångfald. Jag
            försöker förstå vari mångfalden består. Bedriver man verksamheten
            på ett annat sätt bara för att man har en annan driftsform? Har
            man en annan vårdfilosofi? Det är ingenting som jag har kunnat
            se hemma hos mig på de privat drivna vårdcentralerna. Vården bedrivs
            på samma sätt som den offentliga. Den enda skillnaden är att man
            gör det på ett sådant sätt att man ska generera vinst.
          </note>
          <note>
            För mig, och jag tror för många medborgare i det här landet,
            är det viktigt att de skattemedel som vi betalar till vård främst
            ska gå till vård. Det är viktigt. Och vården ska dessutom vara
            jämlik.
          </note>
          <note>
            Jag är inte säker på att det bara för att det är privatiserat
            bidrar till att vi får en mer jämlik vård. Jag tror att det handlar
            om hur vi jobbar med alla våra former av vårdcentraler.
          </note>
          <note type="speaker">
            Anf. 117 CECILIA WIDEGREN (M):
          </note>
          <note>
            Herr talman! Statsrådet säger att valfriheten ska bestå. Men
            det är lätt hänt att det blir en papperstiger om man inte också
            möjliggör för detta. Det är där som vi inte möter varandra i diskussionerna
            om vad valfriheten är till för i grunden.
          </note>
          <note>
            Vårdvalet har lett fel, säger statsrådet. Då kan vi andra konstatera
            att det har blivit ungefär 200 fler vårdcentraler runt om i Sverige.
            Lotta Finstorp har beskrivit ett antal i hennes valkrets. Det
            är klart alla de här har bidragit till oerhört mycket bättre sjukvård,
            för den enskilda patienten på väldigt många olika sätt men självklart
            också för medarbetarna.
          </note>
          <note>
            Statsrådet säger att det helgar den lokala politikern. Jag är
            folkvald politiker, och jag måste konstatera att jag inte riktigt
            är till för andra lokala duktiga politiker. Jag är till för patienten,
            och jag är till för de medarbetare som varje dag skapar kvalitet
            för patienten. Det är där mina skyldigheter som folkvald ligger.
            Om man tror att man är till för andra lokala duktiga och regionala
            politiker tror jag inte att vi riktigt möts i synen på uppdraget
            som folkvald heller.
          </note>
          <note>
            Väldigt många medarbetare upplever nu att det ligger en våt filt
            över detta. Regeringen försöker gång på gång komma tillbaka till
            riksdagen för att påverka och minska mångfalden, medan de där
            ute står och väntar på besked om förutsättningarna fortfarande
            finns för att de ska kunna fortsätta utvecklas.
          </note>
          <note>
            Vi som brinner för svensk hälso- och sjukvård – det är jag övertygad
            om att statsrådet gör – måste blicka framåt. Vad är det som skapar
            något inför morgondagen och som gör att sjukvården kan bli bättre?
            De idéerna saknas här.
          </note>
          <note>
            Min fråga återstår: På vilket sätt blir det bättre när politikerna
            får ökad makt gentemot att man minskar makten för patienten?
          </note>
          <note type="speaker">
            Anf. 118 FREDRIK SCHULTE (M):
          </note>
          <note>
            Herr talman! Jag hade inte tänkt gå upp i den här debatten utan
            inväntade en senare interpellation om alkoholfrågorna. Men när
            Kristina Nilsson höll sitt anförande var det svårt att hålla sig.
            Hon ger uttryck för ett par fundamentala missförstånd när det
            gäller valfrihetsreformen som Alliansen genomförde i och med vårdvalet.
          </note>
          <note>
            Det handlar inte på något sätt om att man ska tvinga landstingen
            att privatisera någonting. Det står Västerbottens läns landsting
            fullt fritt att inte privatisera en enda vårdcentral. Samtliga
            allianspartier har dessutom under de senaste åren var it helt
            överens om att vi inte vill använda oss av de metoder för privatisering
            eller så kallade avknoppningar som vi tidigare har använt oss
            av.
          </note>
          <note>
            Hela systemet bygger på en enda liten grundläggande tanke. Och
            det, Kristina Nilsson, är att om patienten vill välja någonting
            annat ska han eller hon få göra det. När Kristina Nilsson talar
            om tvångsprivatisering säger hon egentligen att hon vill stoppa
            människor från det fria valet att besöka en privat mottagning,
            om en sådan privat mottagning uppstår. Det är vad hon vill stoppa.
            Det är inte att stoppa en privatisering. Det är att stoppa människors
            fria vilja. Det är att stoppa valfriheten.
          </note>
          <note>
            I dag tar vi valfriheten att få välja skola, valfriheten att
            få välja förskola, valfriheten att få välja äldreomsorg och valfriheten
            att få välja sin egen läkare för självklara. Varenda gång vi har
            fattat beslut om den valfriheten under de senaste 30 åren har
            Socialdemokraterna motarbetat. Varenda gång det har varit omröstning
            i den här kammaren om att ge människor lite mer makt över sina
            egna liv, lite mer inflytande över vilken skola ens barn ska gå
            i, vilken skola man som gymnasielev själv ska gå i eller vilken
            läkare man ska besöka och så vidare – varenda gång ­ – har Socialdemokraterna
            röstat emot. Socialdemokraterna är ett i grunden socialistiskt
            parti som bygger sin idé på att människor inte vet bäst hur de
            själva ska leva sina liv och vilka beslut de ska fatta.
          </note>
          <note>
            Kristina Nilsson fortsatte argumentera för att det inte spelar
            någon roll vem som utför vården och för att driftsformen inte
            har någon inverkan över huvud taget. I sådana fall borde all offentlig
            sjukvård i alla län vara exakt lika bra. Men så är det inte. Vissa
            sjukhus är bättre än andra.
          </note>
          <note>
            Vi kan till exempel i Stockholms län, som jag kommer ifrån, konstatera
            att generellt sett fungerar akutmottagningen på Karolinska bättre
            än akutmottagningen på Södersjukhuset. Hur kommer det sig? De
            får exakt lika mycket pengar. Jo, det är för att det faktiskt
            spelar roll med ledarskap och vad man har för olika verksamhetsstrategier.
          </note>
          <note>
            Tittar man på de regionala skillnaderna är de i mångt och mycket
            enormt stora. Det finns inget samband som säger att ju mer pengar
            man ger sjukvården, desto bättre kvalitet inom ramen för Sverige.
            Nu minns inte jag exakt siffrorna för Landstinget i Västerbotten.
            Det kan mycket väl vara så, och är sannolikt så, att socialdemokratiskt
            styrda Västerbotten ger mycket mer pengar till vården än vad man
            kanske gör i Stockholm, men ändå är kvaliteten bättre i Stockholm.
            Det är så därför att konkurrens spelar roll.
          </note>
          <note>
            Det har Socialdemokraterna alltid varit emot. Vi hör företrädare
            som Kristina Nilsson gå upp och argumentera: Det spelar ingen
            roll om det finns någon valfrihet, och det spelar ingen roll om
            det är olika utförare. Det visar att det är samma gamla socialistiska
            valfrihetsfientliga parti som det alltid har varit.
          </note>
          <note type="speaker">
            Anf. 119 Statsrådet GABRIEL WIKSTRÖM (S):
          </note>
          <note>
            Herr talman! Jag måste börja med att bemöta Fredrik Schultes
            huvudtes i sin argumentation att Socialdemokraterna på något sätt
            skulle ha varit emot alternativa driftsformer. Att vi på något
            sätt skulle ha varit emot att till exempel upphandla olika välfärdsverksamheter
            är helt fel. Det har gjorts i socialdemokratiskt styrda kommuner.
            Det har gjorts i socialdemokratiskt styrda landsting. Men det
            har alltid gjorts utifrån en bedömning i de enskilda fallen. Är
            det bäst att till exempel upphandla detta på entreprenad eller
            att bedriva det i egen regi?
          </note>
          <note>
            Det är fjärran från den inställning som har rått i många moderatstyrda
            landsting och kommuner runt om i landet. Där har man per definition
            av ideologiska skäl velat privatisera mycket. Det var så mycket
            att det faktiskt började likna korruption i Stockholm och en del
            andra kommuner där man slumpade ut välfärdsverksamhet till underpris.
          </note>
          <note>
            Det är någonting som man har fått mycket kritik för i efterhand.
            Det verkar man nu ha tagit lärdom av, och det är en metod som
            man har övergett. Jag skulle nog passa mig väldigt mycket om jag
            var Fredrik Schulte för att slå mig alltför hårt för bröstet för
            att man har fört och företrätt den typen av politik.
          </note>
          <note>
            Samma sak gäller för oss socialdemokrater nu som har gällt i
            många kommuner och landsting. Det är en pragmatisk inställning
            till olika typer av driftsformer. Det är också därför som vi så
            starkt har ogillat en lag som tvingar landstingen in i system
            som kanske inte passar lokalt och regionalt och som kanske inte
            väljarna i respektive landsting har ställt sig bakom.
          </note>
          <note>
            Det är just för att värna det lokala självstyret och de lokala
            möjligheterna att anpassa politiken efter de lokala förutsättningarna
            som vi har velat se över tvångs-LOV:en och göra lagen om valfrihetssystem
            frivillig för landstingen att tillämpa. Jag tycker att det ligger
            helt i linje med tidigare socialdemokratisk förd politik som just
            har utgått från pragmatism och att politiken ska anpassas efter
            de förutsättningar som råder.
          </note>
          <note>
            Jag fick frågan: Vad menar jag när jag säger att man från vårdcentraler
            kan välja sina patienter? Naturligtvis handlar det inte om att
            man från vårdcentralernas sida ska hindra patienter att lista
            sig hos dem, Lotta Finstorp. Jag har nog aldrig stött på den typen
            av argumentation tidigare. Det måste nog Lotta Finstorp vara ganska
            ensam om att ha missförstått.
          </note>
          <note>
            Det handlar om att vi ser en överetablering av vårdcentraler
            i till exempel vissa stadsdelar. De har ökat markant i antal på
            Östermalm men till exempel inte i Botkyrka. Det säger sig självt
            att ökar man på Östermalm kommer man att få vissa patientgrupper
            till sig, med vissa typer av vårdbehov och som har vissa möjligheter
            att kunna tala för sig och sina behov. Men man kommer inte att
            få till sig andra typer av patientgrupper med kanske svårare vårdbehov
            och som har svårare att uttrycka vilka problem de behöver hjälp
            med från samhällets sida.
          </note>
          <note>
            Vi noterar också att man är väldigt förtjust från Moderaternas
            sida i att mäta tillgänglighet och framgång i antalet nya vårdcentraler.
            Man kan fråga sig: Var går gränsen? Hur många vårdcentraler ska
            vi ha? Is the sky the limit, Cecilia Widegren? Då måste det vara
            väldigt frestande att titta tillbaka på när vi hade sjukstuga
            i varje by. Då måste tillgängligheten ha varit perfekt.
          </note>
          <note type="speaker">
            Anf. 120 LOTTA FINSTORP (M):
          </note>
          <note>
            Herr talman! Jag vill börja med att svara Kristina Nilsson i
            den dialog vi har. Varje landsting gör sin modell. Om Västernorrlands
            modell inte fungerar bra måste landstingspolitikerna skruva på
            den utifrån de förutsättningar som finns bland befolkningen. De
            möjligheterna har man alltid. Det är väldigt viktigt att landstingspolitiken
            hela tiden har kontroll på: Hur ser folkhälsan ut i landstinget,
            och vad behöver vi göra? Hur måste vi ändra på det?
          </note>
          <note>
            Det görs ett jättejobb ute i våra landsting och regioner med
            detta. Jag upplever att politiker från alla partier är väldigt
            engagerade i att få till en bra primärvård. Vi ser över hela landet
            att tack vare en ökad tillgänglighet har också nöjdheten bland
            patienterna ökat. Det är helt naturligt, eftersom de inte längre
            behöver vänta lika länge.
          </note>
          <note>
            Dessutom ser vi att de hamnar på rätt vårdnivå tack vare att
            tillgängligheten är mycket större. I stället för att åka till
            akuten fastän de inte är akut sjuka därför att det har varit så
            långa väntetider inom primärvården kan de nu få en tid hos sin
            vårdcentral där de nu är listade väldigt snabbt mot hur det var
            tidigare.
          </note>
          <note>
            Det måste väl vara bra samhällsekonomiskt att komma tillbaka
            till arbetet så fort som möjligt om de kan det när de har fått
            behandling hos sin vårdcentral. Det är det också utifrån att det
            inte gynnar någon om de får gå och vänta när de är sjuka och oroliga.
          </note>
          <note>
            Det finns också en positiv bieffekt utifrån vårdvalsreformen.
            Det är att vårdpersonal nu har flera arbetsgivare att välja på.
            Det har varit väldigt bra för utvecklingen. De får en fortbildning
            och en kick av att de kan byta arbetsgivare. Så har det inte varit
            tidigare. Då har det bara funnits landstinget och eventuellt kommuner
            om det har varit inom äldreomsorgen.
          </note>
          <note>
            Jag vädjar till ministern: Riv inte upp den väldigt bra vårdvalsreformen
            som vi har i Sverige!
          </note>
          <note type="speaker">
            Anf. 121 FREDRIK SCHULTE (M):
          </note>
          <note>
            Herr talman! Även om jag inte delar Gabriel Wikströms politiska
            uppfattningar var det väldigt positivt att Stefan Löfven valde
            ett antal unga ministrar. Det är viktigt att också unga människor
            kommer in i politiken. Men då måste brist på erfarenhet kompenseras
            med bättre kunskaper om inte minst vad som har hänt i politiken.
          </note>
          <note>
            Statsrådets försök att bildsätta att Socialdemokraterna har varit
            pragmatiska i frågan om valfriheten är helt enkelt bara en ren
            historieförfalskning. De har systematiskt varit emot valfrihet
            i alla sammanhang. Det är med kniven mot strupen som de har accepterat
            ett visst mått av valfrihet därför att väljarna har börjat ta
            det för självklart och givet.
          </note>
          <note>
            Tittar man på alla de stora debatterna som har varit under de
            senaste tre decennierna har Socialdemokraterna konsekvent hävdat
            politikens rätt att få bestämma över människor medan vi från Alliansen
            har hävdat att människor måste få rätt att göra de grundläggande
            valen.
          </note>
          <note>
            Herr talman! Det är möjligt att vi kanske gick lite för långt
            i Stockholmsregionen i vår iver att skapa alternativ för människor
            så att det inte bara ska vara det offentliga monopolet som gäller.
            Vi kanske gick lite för långt i att knoppa av och privatisera
            på ett sätt som inte var kontrollerat.
          </note>
          <note>
            Allt som Alliansen gjorde var inte perfekt. Det håller jag med
            om. Men grundidén om att det ska finnas konkurrens och valfrihet
            är någonting som Socialdemokraterna har bekämpat till varje pris.
            Lyssna på gamla tal från valrörelsen 1985 där Olof Palme försökte
            bildsätta att valfrihet inom förskolan skulle underminera och
            krossa välfärden.
          </note>
          <note type="speaker">
            Anf. 122 Statsrådet GABRIEL WIKSTRÖM (S):
          </note>
          <note>
            Herr talman! Vi har haft en debatt som jag trodde skulle handla
            om regeringens förslag att ta bort tvångs-LOV för landstingen,
            det vill säga tvånget att tillämpa lagen om valfrihetssystem.
            Regeringen ville i stället ha ett frivilligt system där man absolut
            får tillämpa denna lag men också kan välja att organisera vården
            på andra sätt.
          </note>
          <note>
            I stället halkar vi ned i en debatt där Moderaterna försöker
            iscensätta att Socialdemokraterna och Miljöpartiet är emot valfrihet
            inom vården – emot patienternas rätt att till exempel välja vårdcentral.
            Ingenting kunde vara mer fel.
          </note>
          <note>
            Som jag har sagt i ett tidigare anförande är det just så att
            socialdemokratin många gånger har gått i bräschen för att kunna
            upphandla olika former av vårdcentraler eller, för den delen,
            äldreboenden på till exempel entreprenad eller för att hitta andra
            former. Jag kommer själv från ett av de landsting, Västmanland,
            som har en stor andel privata utförare. Det är också ett av de
            landsting som har styrts längst av Socialdemokraterna, förutom
            en kort mandatperiod med borgerligt styre.
          </note>
          <note>
            Den stora frågan är egentligen: Har socialdemokratin gjort det
            här för att man har varit nödd och tvungen eller för att man har
            varit pragmatisk? Jag skulle vilja hävda att vi har varit pragmatiska.
            Vi har sett på vad situa ­ tionen kräver och vad som behövs i
            de aktuella fallen. Det vi däremot har bekämpat – och det kanske
            är det Fredrik Schulte hänvisar till – är alla former av dogmatism,
            som framför allt Moderata samlingspartiet många gånger har stått
            för och där man till varje pris ska privatisera och sälja ut,
            för det är så man vill skapa bästa möjliga lycka för några få.
          </note>
          <note>
            Överläggningen var härmed avslutad.
          </note>
          <note>
            § 17 Svar på interpellation 2014/15:369 om Alliansens tillgänglighetsmiljard
          </note>
          <note type="speaker">
            Anf. 123 Statsrådet GABRIEL WIKSTRÖM (S):
          </note>
          <note>
            Herr talman! Cecilia Widegren har frågat mig vilka initiativ
            jag tänker ta för att regeringen ska genomföra riksdagens beslut
            om en samordnings- och tillgänglighetsmiljard i syfte att skapa
            mer sammanhållna vårdkedjor och öka vårdgivarnas helhetsansvar
            för patienten. Hon har också frågat om jag kan redovisa de regleringsbrev
            och/eller regeringsbeslut som innebär att riksdagens beslut kring
            hälso- och sjukvården genomförs.
          </note>
          <note>
            Vidare frågar hon om jag har tagit något initiativ med vårdens
            huvudmän för att genomföra riksdagens beslut om ökad tillgänglighet
            och kvalitet i vården och vilka åtgärder som hittills har vidtagits
            för att fortsätta att korta köerna och väntetiderna för den enskilda
            patienten. Cecilia Widegren har även frågat på vilket sätt det
            enligt min mening är bättre att politikerna får ökad makt genom
            att avveckla vårdvalet än att patienterna får mer makt att själva
            välja den nära vården.
          </note>
          <note>
            Målet för hälso- och sjukvården är en god hälsa och en vård på
            lika villkor för hela befolkningen. Vidare ska vården ges med
            respekt för alla människors lika värde och den enskilda människans
            värdighet. Den som har det största behovet av hälso- och sjukvård
            ska ges företräde till vården. Hälso- och sjukvården ska dessutom
            organiseras så att den tillgodoser hög patientsäkerhet samt utgår
            från patientens behov av kontinuitet och samordnade vårdinsatser.
          </note>
          <note>
            I dag finns stora utmaningar i hälso- och sjukvården när det
            gäller tillgänglighet efter behov och när det gäller i vilken
            grad vårdens insatser är samordnade för den enskilda patienten.
          </note>
          <note>
            Flera undersökningar visar att tillgängligheten i vissa delar
            har försämrats under de senaste åren. Socialstyrelsens utvärdering
            om tillgängligheten vid akutmottagningar visar till exempel att
            väntetiderna är längre än någonsin. När det gäller samordning
            och kontinuitet visar en aktuell internationell undersökning som
            Myndigheten för vårdanalys publicerade före jul att svenska patienter
            i mindre utsträckning än patienter i andra länder bedömer att
            vården är samordnad och koordinerad.
          </note>
          <note>
            I dessa avseenden delar jag Cecilia Widegrens uppfattning om
            att fortsatta insatser behövs för att främja vårdens tillgänglighet,
            samordning och kontinuitet. Ett antal initiativ som inriktar sig
            på att utveckla hälso- och sjukvården just i dessa avseenden har
            tagits.
          </note>
          <note>
            Under 2015–2018 avsätts 500 miljoner kronor per år för att skapa
            en mer jämlik och tillgänglig cancervård. I januari 2015 ingick
            regeringen och Sveriges Kommuner och Landsting en överenskommelse
            om att korta väntetiderna i cancervården och minska de regionala
            skillnaderna. En viktig insats är att införa ett nationellt system
            med standardiserade vårdförlopp. Samtliga landsting har meddelat
            att de kommer att arbeta i enlighet med intentionerna i överenskommelsen.
          </note>
          <note>
            Inom ramen för den överenskommelse om kunskapsstöd och uppföljning
            som tecknades i januari 2015 enades regeringen och SKL om ett
            antal insatser som syftar till att utveckla möjligheterna för
            nationell uppföljning av både vårdens kvalitet och tillgänglighet.
            Uppföljningen fokuserar särskilt på cancervården och primärvården.
            I samma överenskommelse ingår också initiativ för att utveckla
            en mer patientcentrerad vård för personer med kroniska sjukdomar.
            Denna grupp har särskilt uttalade behov av att vården har hög
            kontinuitet och är samordnad, till exempel mellan primär- och
            specialistvård. Överenskommelsen omfattar totalt 67,9 miljoner
            kronor.
          </note>
          <note>
            Den 23 april tecknade regeringen och SKL ytterligare en överenskommelse
            som omfattar 1 miljard kronor och innehåller insatser för att
            främja förbättrad tillgänglighet och samordning inom hälso- och
            sjukvården. De enskilda landstingen har varit delaktiga i utformningen
            av överenskommelsen, som tar sin utgångspunkt i långsiktiga lokala
            utvecklingsbehov. Satsningen ska främja huvudmännens förutsättningar
            för att skapa en mer integrerad och koordinerad vård samt öka
            vårdgivarnas helhetsansvar för patienten. Insatserna ska ytterst
            bidra till förbättrade förutsättningar för en mer jämlik vård
            genom att prioritera tillgängligheten för patienter med störst
            behov av vård.
          </note>
          <note>
            Slutligen har Cecilia Widegren frågat mig om vårdvalet och patientens
            möjlighet att välja den nära vården. Regeringen står bakom möjligheten
            att välja vårdcentral, som också garanteras i den nya patientlagen
            , som gäller från den 1 januari 2015. Patientlagen innebär vidare
            att man fritt får välja utförare inom den offentligt finansierade
            öppna specialiserade vården. De förslag regeringen presenterade
            i höstas rörande ett upphävande av kravet på vårdvalssystem i
            primärvården skulle enbart påverka reglerna för att starta en
            vårdcentral – detta under förutsättning att landstinget skulle
            ha valt att utnyttja den föreslagna rätten att organisera primärvården
            på andra sätt än enligt lagen (2008:962) om valfrihetssystem (LOV).
            Patientens möjlighet att välja skulle således inte påverkas, och
            regeringen har inte för avsikt att ändra på den möjligheten.
          </note>
          <note type="speaker">
            Anf. 124 CECILIA WIDEGREN (M):
          </note>
          <note>
            Herr talman! Jag är speciellt glad att statsrådet Wikström har
            möjlighet att vara här och att han tar sig den tiden. Det tog
            nämligen statsrådet 38 dagar att möjliggöra i sin kalender att
            komma hit till riksdagen för att besvara de här enkla frågorna.
            Praxis här i riksdagen är normalt 14 dagar eller två veckor. Det
            är klart att det kan ske undantag, men vi tycker här som folkvalda
            att det är ganska bra att försöka leva upp till praxis så många
            gånger som möjligt för att respektera våra respektive uppdrag.
          </note>
          <note>
            Herr talman! Jag tar därför denna möjlighet att gå rakt in på
            en av sjukvårdens kanske absolut viktigaste utmaningar, nämligen
            en bättre tillgänglighet och kortare köer. Trots att frågorna
            ställdes för 38 dagar sedan är de förstås fortsatt aktuella även
            efter den överenskommelse som träffades och presenterades i helgen.
          </note>
          <note>
            Herr talman! För 2015 är det en annan budget än den som Gabriel
            Wik ­ ström själv presenterade som gäller för svensk hälso- och
            sjukvård ur sta ­ tens perspektiv. Allianspartierna presenterade
            en miljardsatsning för natio ­ nell cancerstrategi, en tillgänglighets-
            och samordningsmiljard, nationell kunskapsguide, en satsning gällande
            minskad psykisk ohälsa, vårdsatsning för äldre, nationell demensplan,
            införandet av en digital vårdtjänst, matlyft för äldre och en
            utökad satsning på kompetensförsörjning, till exempel inom äldreomsorgen,
            för att nämna några viktiga delar i paketen.
          </note>
          <note>
            På det här området, vad gäller tillgänglighet och köer, har det
            varit väldigt tyst. I regeringsförklaringen i oktober kunde vi
            inte höra någonting om detta trots att det är en vår tids kanske
            viktigaste utmaningar inom hälso- och sjukvården. Det har varit
            väldigt tyst. Även om det var väldigt tyst när vårpropositionen
            presenterades från statsrådet tror jag att det finns många där
            ute som är intresserade av vad statsrådet och vänsterregeringen
            har för ambitioner – inte för året, utan för de kommande åren,
            för att kunna jobba med detta metodiskt.
          </note>
          <note>
            Herr talman! När Alliansen tillträdde 2006 var köerna i hälso-
            och sjukvården alldeles för långa och helt oacceptabla. Då fick
            man vänta i månader och ibland år för en enkel höftledsoperation.
            Det var mer regel än undantag.
          </note>
          <note>
            Därför införde vi ett nytt systematiskt sätt att jobba med detta.
            Sveriges Kommuner och Landsting mätte i november 2007: 25 procent
            av patienterna fick vänta längre än 90 dagar. Några år senare
            hade den andelen min ­ skat till 13 procent. Det systematiska
            arbetet hade alltså börjat ge effekt.
          </note>
          <note>
            Den så kallade kömiljarden var ett nytt förhållningssätt. Staten
            tog fram detta verktyg i dialog med berörda huvudmän men också
            med de aktörer, alltså medarbetarnas företrädare, som jobbar inom
            hälso- och sjukvården. Det viktiga var att nå upp till vårdgarantin
            och hitta rimliga gränser och mål för att kunna jobba med detta.
          </note>
          <note>
            När Alliansen skrev fram hur man kan utveckla detta var det ganska
            betydelsefullt att det systematiska och prestationsbaserade arbetssätt
            som hade gett den här effekten skulle fortsätta också framdeles,
            nu utvecklat till en tillgänglighetsmiljard där sammanhållna vårdkedjor
            och ett främjande av att se patienten som en helhet skulle växa
            fram. Det var också utgångspunkten för det beslut som riksdagen
            tog här i kammaren. Så kom helgens överenskommelse som egentligen
            innebär att man backar 15 år.
          </note>
          <note>
            Jag vill därför förtydliga mina frågor till statsrådet Wikström:
            Vad är det i vänsterregeringens samordningsmiljard som leder till
            att skapa mer sammanhållna vårdkedjor, fortsätta att korta köer
            och tydliggöra mätbarhet och kvalitetsmål? Var finns prestationsersättningarna
            för att fortsätta minska köerna och öka tillgängligheten?
          </note>
          <note type="speaker">
            Anf. 125 Statsrådet GABRIEL WIKSTRÖM (S):
          </note>
          <note>
            Herr talman! Jag kan väl börja med kömiljarden, och där är jag
            den första att säga att den hade goda resultat under de första
            åren. Det var naturligtvis väldigt positivt. Sedan avtog progressionstakten,
            och inte minst från Riksrevisionen kom det kritik mot bruket av
            prestationsbaserade ersättningar. Man såg nämligen att det hade
            tendenser att undantränga andra viktiga aspekter av hälso- och
            sjukvården. Det fanns också tendenser till att kömiljarden gynnade
            patienter med lättare vårdbehov på bekostnad av till exempel kroniskt
            sjuka patienter.
          </note>
          <note>
            Därför finns det definitivt stor anledning att se hur man skulle
            kunna göra annorlunda för att komma till rätta med de stora strategiska
            utmaningarna för vården. Detta var också en slutsats som den dåvarande
            alliansregeringen drog, och man hade för avsikt att avskaffa kömiljarden.
            Det var väl förmodligen det som sedan kom att kallas tillgänglighets-
            och samordningsmiljarden som skulle komma i stället.
          </note>
          <note>
            Tankesättet med en tillgänglighets- och samordningsmiljard behöver
            inte vara fel i sig. Jag tror, precis som Cecilia Widegren har
            anfört här från talarstolen och som jag också tog upp i mitt interpellationssvar,
            att det är viktigt med tillgängligheten, och det är också oerhört
            viktigt att kunna samordna olika delar av vårdkedjan. Men jag
            tror att vi ska akta oss för att i fortsättningen i alltför stor
            grad lita till prestationsbaserade ersättningar. De riskerar just
            att lösa ett problem men skapa väldigt många nya.
          </note>
          <note>
            Därför har regeringen valt att i överenskommelse med SKL – och
            jag måste säga att SKL är väldigt positiva till den överenskommelsen
            – ha mer av stimulansbaserad ersättning där det också finns ett
            friare mandat för landstingen att utifrån sina skilda förutsättningar
            kunna använda pengarna just i förslagets anda. Det tror jag är
            väldigt positivt.
          </note>
          <note>
            Sedan frågar Cecilia Widegren, med det vanliga inslaget av härskartekniker
            får jag väl säga, om vi har några idéer för mandatperioden. Jag
            tycker att jag i tid och otid har anfört precis vilka områden
            inom hälso- och sjukvården som vi måste prioritera och vilka som
            är de stora strategiska frågorna för staten att engagera sig i,
            inte minst i syfte att öka samordningen och tillgängligheten.
          </note>
          <note>
            Först och främst handlar det om kompetensförsörjningen. Vi vet
            att vi har stora problem med detta. Det handlar inte bara om att
            det saknas sjuksköterskor på ett antal akutmottagningar, utan
            vi vet att det inom hela vården finns problem med hur personalresurserna
            är allokerade. Eftersom det är ett nationellt problem behöver
            staten engagera sig tydligare än tidigare just i att försöka hitta
            en lösning tillsammans med de olika relevanta aktörerna.
          </note>
          <note>
            Det andra som är nära kopplat till detta är e-hälsan, både för
            att utveck ­ la den inte minst ur ett patientperspektiv men naturligtvis
            också för att få de system som finns inom hälso- och sjukvården
            att fungera bättre. Vi vet att de stjäl onödigt mycket tid från
            professionerna som skulle kunna gå till att möta patienterna i
            stället.
          </note>
          <note>
            Ett annat viktigt område är den psykiska ohälsan. Hur riggar
            vi system som bättre än tidigare möter den psykiska ohälsan?
          </note>
          <note>
            Det handlar även om organisationsformerna där vi har aviserat
            att vi vill se fler storregioner.
          </note>
          <note>
            Jag tror att det är den här typen av strategiska frågor som är
            viktiga för framtiden.
          </note>
          <note type="speaker">
            Anf. 126 CECILIA WIDEGREN (M):
          </note>
          <note>
            Herr talman! Gabriel Wikström är oerhört tydlig med att det här
            fortsatt är en utmaning. Han ger också alliansregeringen kredd
            för att man så systematiskt började jobba med prestationsbaserad
            ersättning kopplad till att korta köerna. Statistiken talar sitt
            tydliga språk: Det blev oerhört mycket bättre. Vårdgarantin satte
            sina gränser, och man fick ersättning efter det att man gjort
            det som var förutsättningen – inte före.
          </note>
          <note>
            Något med det där systematiska och målinriktade gav dessa effekter,
            och det var också det vi avsåg att utveckla vidare.
          </note>
          <note>
            Därför blir jag oerhört fundersam när statsrådet så tydligt vänder
            helt tillbaka. Det som statsrådet har presenterat i helgen är
            ju återigen överenskommelse med det som kallades Perssonpengar
            – eller Engqvist var det ju som delade ut påsar med pengar på
            den tiden. Jag satt i landstinget då. Nu blir det Wikströmpengar.
          </note>
          <note>
            Det finns ju ingenting här som säger att man måste göra någonting.
            Det finns en önskan om att man ska göra någonting – ja, men det
            gör landstingen ändå. Det finns alltså ingen prestationsbundenhet.
            Det finns inga krav, utan det är stora vackra ord om att det är
            viktigt att patienterna får vård.
          </note>
          <note>
            Jag tror att det vore väldigt tragiskt om man nu från staten
            och regeringen inte tog till vara alla de goda erfarenheter som
            vi ändå har haft med tillgänglighetssatsningarna och fortsätter
            det systematiska, långsiktiga arbetet med tydliga mål att sträva
            efter och leva upp till.
          </note>
          <note>
            Därutöver räknar statsrådet upp ett antal andra utmaningar, och
            sådana finns absolut, men jag tänkte hålla mig till det som interpellationen
            innehåller, nämligen köer och tillgänglighet.
          </note>
          <note>
            SVT har nu bland annat en beskrivning av hur ambulanssjukvården
            ser ut i Sverige. Det är enorma väntetider på vissa ställen och
            på andra inte. Det som patienter och människor ytterst många gånger
            upplever är alltså en väntan.
          </note>
          <note>
            Här har vi förbättrat statistiken gällande höftledsoperationer,
            från 25 procent till 13 procent som får vänta i tre månader från
            det att man har en remiss. Resan är fortfarande väldigt lång för
            att dessa 13 procent och tre månader ska minska.
          </note>
          <note>
            Frågorna jag vill ställa är återigen: Utan prestation, utan krav
            och utan tydlighet om mål och långsiktighet, på vilket sätt tror
            statsrådet att landstingen ska stimuleras att verkligen fortsätta
            driva det här arbetet som man har gjort under dessa år? Det har
            ju gett en effekt, och vi kan alla se att det är möjligt. På vilket
            sätt tänker statsrådet ta till vara detta arbete framöver?
          </note>
          <note>
            Det vi nu får besked om är att det går en påse Wikströmpengar
            till landstingen och regionerna. Detta ska avslutas vid årsskiftet.
            Det riksdagsbeslut vi fattade om ökad tillgänglighet försvann
            i och med detta, och någon långsiktighet finns inte presenterad
            i dag. Ett systematiskt arbete som ändå har pågått under åtta
            års tid tror jag går förlorat.
          </note>
          <note>
            Om vi är överens om utmaningen, vad ska man då göra, kopplat
            till de här olika delarna framöver? Det vore jag oerhört intresserad
            av att höra statsrådet säga.
          </note>
          <note>
            Det är också det som jag tänkte avsluta med här. Om vi är överens
            om utmaningen kan det också vara vettigt att försöka resonera
            om erfarenheter och den effekt som detta har haft. Perssonpengarna
            och Engqvistpengarna minns vi. De fyllde på, men det gav inte
            alls den stimulans som vi ser att de här resurserna har gett.
          </note>
          <note type="speaker">
            Anf. 127 Statsrådet GABRIEL WIKSTRÖM (S):
          </note>
          <note>
            Herr talman! Orsaken till att jag räknade upp ett antal strategiska
            frågor som vården står inför var inte bara att jag tror att de
            är nära kopplade till om vi på allvar ska kunna förbättra tillgängligheten
            och samordningen. Det var också svaret på en direkt förfrågan
            från Cecilia Widegren om vilka strategiska frågor som jag tänker
            att regeringen ska sysselsätta sig med på vårdområdet den närmaste
            mandatperioden.
          </note>
          <note>
            I nästa inlägg får man höra att det vill hon inte alls prata
            om. Jag tycker att det vore mycket intressant att höra av Cecilia
            Widegren vad hon har för tankar och idéer om hur vi ska förbättra
            personalförsörjningen inom vården.
          </note>
          <note>
            Vad har Cecilia Widegren för tankar och idéer om hur vi ska förbättra
            e-hälsan? Det är ett jätteproblem inom vården, inte minst för
            vårdpersonalen. Många vittnar om att det tar mycket tid och att
            man inte utifrån den digitala tekniken kan frigöra tid och resurser
            och därmed nå längre än vad man kunde utan den.
          </note>
          <note>
            Vad vill Cecilia Widegren göra när det gäller att förbättra kampen
            mot den psykiska ohälsan? Det är ett växande bekymmer som vi inte
            minst ser i de växande sjukhälsotalen.
          </note>
          <note>
            Vad har Cecilia Widegren för tankar om vårdens organisering?
            Ska vi ha kvar landstingen i deras nuvarande form? Ska staten
            ta över sjukvården? Eller ansluter hon sig till regeringens linje
            – att vi borde ha fler storregioner som blir bättre rustade att
            ta sig an sjukvårdens utmaningar?
          </note>
          <note>
            Cecilia Widegren talar i tid och otid om LOV, lagen om valfrihetssystem,
            som den enda saliggörande lösningen på väldigt många av vårdens
            problem.
          </note>
          <note>
            Vi har inte haft några planer på att skrota LOV, även om vi har
            sagt att vi vill ha bort tvångs-LOV för landstingen. Däremot ser
            vi att LOV innehåller ett antal problem. Vi ser bland annat ersättningssystem
            som kanske styr mot att patienter med lättare behov får vård i
            större utsträckning än till exempel patienter som lider av kroniska
            sjukdomar. Vi ser att det finns överetablering på vissa håll medan
            andra platser där vårdbehoven kanske är större inte får några
            ytterligare etableringar av till exempel vårdcentraler.
          </note>
          <note>
            Har Cecilia Widegren några svar på dessa utmaningar för framtiden?
            Nej, Cecilia Widegren har i stället hakat upp sig på hur man skulle
            kunna ta den gamla kömiljarden och utveckla den vidare.
          </note>
          <note>
            Jag kan från den nuvarande regeringens sida erkänna att mycket
            i kömiljarden var bra. Men jag vill också vara noga med att påpeka
            att allt inte var bra. Det fanns utmaningar som behövde lösas,
            till exempel undanträngningseffekter.
          </note>
          <note>
            Cecilia Widegren ser inga problem med kömiljarden. Hon ser inga
            problem med att fördela skattepengar enligt det prestationsbaserade
            ersättningssystemet, utan det är frid och fröjd. Det är samma
            gamla politik som Alliansen en gång förlorade valet på som man
            vill försöka driva ånyo i opposition.
          </note>
          <note>
            Är det några jag saknar svar från i den här kammaren är det Cecilia
            Widegren och Moderaterna.
          </note>
          <note type="speaker">
            Anf. 128 CECILIA WIDEGREN (M):
          </note>
          <note>
            Herr talman! Statsrådet kanske försöker ändra på riksdagspraxis;
            jag vet inte riktigt. Det här är faktiskt en interpellationsrunda,
            där riksdagen ställer frågor till statsrådet och inte tvärtom.
            Jag möter gärna statsrådet var som helst och när som helst i en
            debatt om det mesta inom svensk hälso- och sjukvård, men i det
            här fallet är det statsrådet som ska svara på frågor om tillgänglighet.
          </note>
          <note>
            Min fråga om idéer handlade om vad statsrådet har för idéer vad
            gäller tillgängligheten. Det är det som interpellationen berör.
            De andra frågorna kan vi ta vid ett annat tillfälle, kanske vid
            en allmänpolitisk debatt. Det skulle till och med herr talmannen
            tycka var mycket trevligare.
          </note>
          <note>
            Nej, i grunden handlar det här om på vilket sätt man ska ta till
            vara erfarenheter som är gjorda under ett antal år och som har
            spelat roll efter ­ som vi vet att utmaningen för den enskilde
            är oerhört viktig.
          </note>
          <note>
            I går kunde vi höra att ambulanssjukvården i vissa delar av Sverige
            tar över en halvtimme på sig att nå fram. Jag tror inte att de
            patienterna den dagen det händer känner sig nöjda med det. Jag
            tror inte heller att de 13 procent som får vänta mer än tre månader
            på en höftled är nöjda med det.
          </note>
          <note>
            Då måste vi fundera: På vilket sätt kan vi använda de statliga
            resurser som finns för att bättre se till att tillgängligheten
            ökar och köerna minskar? Det är utmaningen.
          </note>
          <note>
            Statsrådet har nu fattat ett regeringsbeslut om att betala ut
            de pengarna i förskott. Stimulansen och prestationen i sig är
            inte det viktigaste, utan det viktigaste är att det pågår ett
            arbete lokalt.
          </note>
          <note>
            Det arbetet pågår ändå, för huvudmannen har det som skyldighet
            inför sina patienter och sina skattebetalare ute i regionerna.
            Men jag saknar statsrådets kort- och långsiktiga vilja att förbättra
            tillgängligheten och korta köerna. Det är statsrådet fortfarande
            skyldig att svara på. Eftersom statsrådet avslutar rundan får
            han gärna göra det.
          </note>
          <note type="speaker">
            Anf. 129 Statsrådet GABRIEL WIKSTRÖM (S):
          </note>
          <note>
            Herr talman! Jag har i mina inlägg försökt peka på de strategiska
            utmaningarna för vården som är viktiga inte minst när det gäller
            att förbättra tillgängligheten och samordningen.
          </note>
          <note>
            Jag har pratat om vikten av att staten engagerar sig mer i kompetensförsörjningen,
            i att lösa de problem vi ser med e-hälsan, i att förbättra insatserna
            mot den växande psykiska ohälsan och i vårdens organisering.
          </note>
          <note>
            Jag kan också prata vidare om tillgänglighet och samordning på
            ett mer specifikt plan. De pengar som riksdagen beslutade om i
            höstas, den miljard som vi nu har, kommer naturligtvis att komma
            landstingen till godo på ett mycket bra sätt. Den kommer att anpassas
            efter de speciella förutsättningar som råder i respektive landsting
            utifrån regionala och lokala förutsättningar.
          </note>
          <note>
            Landstingen kommer att lämna in handlingsplaner. Det kommer inte
            alls att vara så att pengarna betalas ut i förskott. Där måste
            jag säga att Cecilia Widegren är dåligt påläst. De kommer att
            betalas ut i efterskott.
          </note>
          <note>
            Jag måste säga att när den här överenskommelsen slöts var det
            i en väldigt bra dialog med Sveriges Kommuner och Landsting. Man
            är väldigt glad över att staten uppmärksammar att de landsting
            vi har i det här landet har skilda förutsättningar att bedriva
            sin verksamhet och därmed också behöver behandlas utifrån att
            de har skilda förutsättningar.
          </note>
          <note>
            Det är därför, men också med tanke på Riksrevisionens kritik
            mot prestationsbaserade ersättningar, som vi tillför mer stimulansmedel.
            Det är helt enkelt ett bättre sätt att stimulera fram ökad samordning
            och tillgänglighet i ett land med en så decentraliserad vårdstruktur
            som Sverige.
          </note>
          <note>
            Överläggningen var härmed avslutad.
          </note>
          <note>
            § 18 Svar på interpellation 2014/15:442 om Alkoholleveransutredningen
          </note>
          <note type="speaker">
            Anf. 130 Statsrådet GABRIEL WIKSTRÖM (S):
          </note>
          <note>
            Herr talman! Fredrik Schulte har frågat mig om jag avser att
            verka för ett genomförande av Alkoholleveransutredningens förslag
            trots dess rättsliga oklarhet som riskerar att Sverige, likt Finland,
            dras inför EU-domstolen.
          </note>
          <note>
            Det är mycket glädjande att Fredrik Schulte är överens med regeringen
            om vikten av att värna den svenska ensamrätten till försäljning
            av alkoholdrycker till privatpersoner.
          </note>
          <note>
            En kommande reglering av e-handel med alkoholdrycker måste utformas
            på ett sätt som inte innebär att den svenska ensamrätten hotas.
            Ett kort och kärnfullt svar på frågan vore därför: Nej, jag avser
            att avvakta Alkotaximålets utfall innan en lagrådsremiss tas fram.
          </note>
          <note>
            Men eftersom frågor om hur den svenska alkohollagstiftningen
            förhåller sig till EU-rättsliga regler är komplicerade och därmed
            lätta att missförstå ska jag mer utförligt redogöra för vad som
            gäller i fråga om Alkoholleveransutredningens förslag, Alkotaximålet
            och regeringens ställningstagande.
          </note>
          <note>
            Målen med den svenska alkoholpolitiken är att minska de medicinska
            och sociala skadorna orsakade av alkohol och därigenom att värna
            folkhälsan. Ett av de främsta och mest grundläggande politiska
            instrumenten för att nå detta mål är en restriktiv lagstiftning
            på alkoholområdet. En väl fungerande lagstiftning ger möjlighet
            att kontrollera hanteringen av alkohol i samhället och särskilt
            begränsa tillgängligheten till alkohol i vissa miljöer och sammanhang.
          </note>
          <note>
            Under 2012 – 2014 tillsatte den dåvarande regeringen två olika
            utredningar på området, varav den ena var Alkoholleveransutredningen
            , som Fredrik Schulte refererar till. Alkoholleveransutredningen
            hade uppdraget att bedöma dels vad som i dag är tillåtet och vad
            som är otillåtet när det gäller e-handel och hemleverans av alkoholdrycker,
            dels vad som bör vara tillåtet respektive otillåtet utifrån både
            den svenska alkoholpolitiken och de förpliktelser som följer av
            EU-medlemskapet.
          </note>
          <note>
            De förslag som lämnats är i överensstämmelse med EU-rättsliga
            regler, men regeringen, och många av remissinstanserna, anser
            att de inte är tillräckligt långtgående för att vara i enlighet
            med den svenska alkoholpolitiken. Förslagen klargör inte heller
            tillräckligt tydligt gränserna för vad som är tillåtet respektive
            otillåtet när det gäller e-handel.
          </note>
          <note>
            Förslagen innebär bland annat att distansförsäljning under vissa
            villkor skulle bli tillåten. Distansförsäljning innebär att e-handelsförsäljaren
            anordnar transporten till köparen i Sverige. Villkoret är att
            transportören är oberoende av säljaren. Konsekvensen av att tillåta
            distansförsäljning är att ytterligare en försäljningskanal av
            alkohol till konsumenter i Sverige möjliggörs, vilket kan äventyra
            det svenska systemet med ensamrätt.
          </note>
          <note>
            Finland har precis som Sverige ett system med ensamrätt för alkohol,
            men i Finland tillåts endast distansköp av alkoholdrycker, det
            vill säga att köparen vid e-handel måste anordna transporten till
            Finland. Som Schulte nämner pågår sedan våren 2014 ett mål i EU-domstolen,
            det så kallade Alkotaximålet, avseende det finska systemet. Helsingfors
            hovrätt har begärt ett förhandsavgörande från EU-domstolen gällande
            bland annat det i Finland nu gällande kravet på detaljhandelstillstånd
            för import av alkoholdrycker när en finländsk köpare köpt alkoholdrycker
            från en säljare i en annan medlemsstat. Ett avgörande i målet
            kan komma att bringa klarhet i vilka restriktioner som Sverige
            kan upprätthålla när det gäller e-handel med alkoholdrycker. Ett
            uttalande från EU-domstolen om att det är möjligt att förbjuda
            distansförsäljning skulle innebära att Sverige kan vidta mer långtgående
            insatser på området än vad utredningen har föreslagit.
          </note>
          <note>
            Det är viktigt att den svenska alkohollagstiftningen är restriktiv
            och så tydlig som möjligt. För att säkerställa att en kommande
            reglering av e ‑ handel med alkoholdrycker utformas på ett sätt
            som inte innebär att den svenska ensamrätten hotas, avser regeringen
            att avvakta Alkotaximålets utfall. Dom i målet kan förväntas omkring
            årsskiftet 2015/16.
          </note>
          <note>
            I avvaktan på domen avser regeringen att se över alternativa
            förslag.
          </note>
          <note>
            Oavsett vad utfallet i målet blir avser regeringen att gå fram
            med förslag för att tydliggöra reglering av e-handel med alkoholdrycker.
          </note>
          <note type="speaker">
            Anf. 131 FREDRIK SCHULTE (M):
          </note>
          <note>
            Herr talman! Det har inte undgått någon att vi har ett systembolag
            i Sverige, vilket gör att det är väsentligt svårare att köpa alkohol
            i det här landet jämfört med de flesta andra västerländska länder.
            År 2007 kom en dom i det så kallade Rosengrenmålet, där man konstaterade
            att i och med att vi är med i EU och har fri rörlighet för varor
            och tjänster får en medlemsstat inte förbjuda import av alkohol.
            Det har gjort att privatimporten har vuxit, men det är fortfarande
            något som står för bara 3 promille av alkoholförsäljningen i Sverige.
            Det är alltså 99,7 procent av den legala försäljningen som sker
            på Systembolaget.
          </note>
          <note>
            Detta är alltså inget som hotar monopolet. Tvärtom är det något
            som öppnar möjligheter för moderna människor som har ett intresse
            för alkohol som sträcker sig bortom det traditionella svenska
            att man ska konsumera för berusningen. Det handlar om människor
            som intresserar sig för att vara hobbyvinsamlare eller som vill
            dricka speciella ölsorter, alla som tittar på Edward Bloms matlagningsprogram
            och så vidare. Detta är en del av ett modernt samhälle med en
            modern syn på alkoholkonsumtion. Och, som sagt, det är inget som
            hotar monopolet. Det är bara 3 promille som försäljningen via
            privatimport står för.
          </note>
          <note>
            Det finns en utredning som föreslår att man ska skärpa detta.
            Jag tycker att det är positivt att regeringen vill avvakta och
            se vad som händer i Alkotaximålet i Finland. Det mesta talar för
            att det finska systembolaget och ambitionen att stoppa detta kommer
            att stoppas av EU-domstolen, men det återstår ju att se.
          </note>
          <note>
            Det som däremot är beklämmande är att statsrådet säger att oavsett
            vad EU-domstolen säger kommer vi att på alla tänkbara sätt försöka
            försvåra möjligheten till privatimport.
          </note>
          <note>
            Man kan fråga sig, herr talman, vad det är som driver Gabriel
            Wikström och regeringen till att till varje pris vilja förstöra
            den här marknaden. Det kan inte vara att upprätthålla monopolet.
            3 promille av försäljningen kan inte vara ett problem. Problemet
            när det gäller alkoholpolitiken i Sverige är att unga tonåringar
            kan köpa öl och starksprit från flak på parkeringsplatser utanför
            livsm edelsbutiker runt om i Sverige, a lltså den illegala smugglingen
            och den svarta marknaden för alkohol. Det är där problemet ligger
            – inte hos de 3 promille som har ett genuint intresse för hög
            kvalitativ alkoholkonsumtion.
          </note>
          <note>
            Vad är det som driver detta intresse hos statsrådet? Det måste
            vara det som vi diskuterade tidigare, alltså det inneboende arvet
            som så att säga ligger i Socialdemokraternas gener och som handlar
            om att förbjuda och försvåra för människor att göra det de själva
            vill.
          </note>
          <note type="speaker">
            Anf. 132 Statsrådet GABRIEL WIKSTRÖM (S):
          </note>
          <note>
            Herr talman! Jag måste börja där Fredrik Schulte slutade. Han
            hänvisade till att mitt svar skulle bottna i något slags regleringsklåfingrig
            socialism. Visst är jag socialist, men jag är inte säker på att
            man behöver ha en regleringsklåfingrig socialism, utan jag tror
            att den kan tillämpas på lite olika sätt.
          </note>
          <note>
            När det gäller Systembolaget och ensamrätten på alkoholförsäljning
            har jag svårt att säga att detta skulle vara entydigt socialistiskt.
            Jag fick nämligen för ett tag sedan en skriftlig fråga från Barbro
            Westerholm från Folkpartiet, som undrade om samma utredning som
            Fredrik Schulte, men naturligtvis med en annan utgångspunkt. Barbro
            Westerholm gillar Systembolaget och ensamrätten på alkoholförsäljning.
            Precis som jag vet hon att den är en grundbult i den svenska alkoholpolitiken,
            som på många sätt har varit väldigt framgångsrik när det gäller
            att minska alkoholskador ­ na och de sociala problem som kan uppkomma
            av överdrivet alkoholbruk. Därför är Systembolaget viktigt.
          </note>
          <note>
            Som Fredrik Schulte väl känner till tillåter EU olika typer av
            monopol, men de får inte vara diskriminerande på något sätt. Politiken
            bakom ett alkoholmonopol måste vara systematisk och sammanhängande.
            Det är därför viktigt att alla typer av försäljning av alkohol
            regleras, så att de kan inordnas i systematiken och kan betraktas
            som del i en sammanhållen politik. Det gäller också när vi talar
            om den här typen av försäljning. Det är också därför jag avslutar
            mitt interpellationssvar med att säga att vår avsikt är att gå
            vidare och lägga fram förslag för att tydliggöra regleringen av
            e-handeln med alkoholdrycker.
          </note>
          <note>
            Om det innebär en försämring eller inte vill jag inte spekulera
            i här och nu, även om Fredrik Schulte verkar ha sin uppfattning
            helt klar för sig redan i förväg.
          </note>
          <note type="speaker">
            Anf. 133 FREDRIK SCHULTE (M):
          </note>
          <note>
            Herr talman! Jag hade gärna velat höra en längre utläggning från
            Gabriel Wikström om socialism och hur den inte kan vara klåfingrig.
            Det ligger ju på något sätt i sakens natur att det är politiken
            som ska styra och inte fria människor. Men den här debatten handlar
            inte om det, utan den handlar som sagt om alkoholpolitiken.
          </note>
          <note>
            Jag har väldigt svårt att köpa den beskrivning som Gabriel Wikström
            gör. Det är alltså 3 promille av den legala alkoholförsäljningen
            som sker via privatimport – 3 promille. Jag kan förstå och hålla
            med om logiken bakom Systembolaget och systemmonopolet. Det var
            en politik som man fattade beslut om för snudd på 100 år sedan,
            som byggde på förutsättningar som var helt annorlunda än dem vi
            har i dag. Vi hade ett utbrett samhällsproblem i alkoholkonsumtionen
            på ett sätt som man har i till exempel Ryssland, där skillnaden
            i medellivslängd mellan män och kvinnor är nästan 20 år.
          </note>
          <note>
            Så ser inte samhället ut längre. Det är klart att det finns en
            stor poäng i och ett viktigt behov av att ha en reglerad alkoholpolitik.
            Men man kan inte låsa sig fast i 1800-talets beskrivningar från
            nykterhetsrörelsen.
          </note>
          <note>
            De som handlar alkohol via privatimportörer – det är 3 promille
            av alkoholförsäljningen som sker via privatimport – är människor
            som har ett genuint intresse och som har en finsmakarinställning
            till alkohol. Det är människor som vill dricka speciella typer
            av viner som det är svårt att beställa via Systembolaget. Systembolaget
            har ett fantastiskt utbud och sortiment för den vanliga konsumenten,
            men för den som har det här speciella intresset är det knepigare.
          </note>
          <note>
            Vad är det som driver Gabriel Wikström att till varje pris ställa
            till det för de människor som har det här intresset? Det kan inte
            handla om att bekämpa sociala problem, för bevisligen kommer det
            inga sociala problem ur privatimporten. Det här är en väldigt
            liten grupp människor som har ett specialintresse som Gabriel
            Wikström vill stoppa.
          </note>
          <note>
            Det stora problemet handlar om att ungdomar kan köpa alkohol
            på gatan från ett lastbilsflak eller från ett bagageutrymme i
            en bil i en gränd. Det är den illegala försäljningen, den svarta
            marknaden för alkohol, som är det allvarliga. Gabriel Wikström
            borde ägna sin tid åt att bekämpa det problemet. Men det hör vi
            inte Gabriel Wikström prata om, utan det handlar bara om att reglera
            och försvåra för människor där det inte finns något problem.
          </note>
          <note>
            Det här är inte pragmatism. Det här är en ideologiskt driven
            agenda från regeringen och Gabriel Wikström som bygger på en problemformulering
            från 1800-talet. Man är fast i den gamla nykterhetsrörelsens beskrivning
            av ett samhälle som fanns för 100 år s edan. Det kan inte vara
            drivet av pragmatism. I sådana fall hade Gabriel Wikström konstaterat:
            Det här är en väldigt liten del av marknaden. Det skapar inga
            problem. Låt oss i stället fokusera på de inslag i samhället där
            vi ser problem, där ungdomar far illa!
          </note>
          <note>
            Men den ideologiska kampen är viktigare för Gabriel Wikström
            och regeringen.
          </note>
          <note type="speaker">
            Anf. 134 Statsrådet GABRIEL WIKSTRÖM (S):
          </note>
          <note>
            Herr talman! Fredrik Schulte frågar vad det är som driver mig.
            Varför kommer jag fram till den slutsats jag kommer fram till
            i interpellationssvaret? Det enkla svaret på den frågan är naturligtvis
            att det handlar om att kunna minska både de medicinska och de
            sociala skadorna av alkohol i samhället.
          </note>
          <note>
            Jag har, liksom en majoritet i den här kammaren, vid ett flertal
            tillfällen slagit fast att en grundbult i denna politik är att
            Systembolaget ska ha ensamrätt på försäljning av alkohol. Vi i
            regeringen har därför stora ansträngningar att göra – det gällde
            också tidigare regeringar av olika färger – för att hela tiden
            se till att Systembolaget kan fortleva och att man har en systematisk
            och sammanhängande alkoholpolitik som inte föranleder till exempel
            olika instanser i EU att hävda att monopolet på något sätt skulle
            vara diskriminerande. Så gäller också den aspekt som Fredrik Schulte
            tar upp i sin interpellation.
          </note>
          <note>
            Jag tycker att det är väldigt viktigt att Systembolaget får fortsätta
            att vara den här grundbulten i alkoholpolitiken. Därför är det
            också viktigt att reglera den här typen av försäljning. Även om
            det bara handlar om, som Fredrik Schulte hävdar, 3 promille kan
            det uppfattas som att det på något sätt hotar Systembolaget och
            Systembolagets ensamrätt.
          </note>
          <note>
            Det är naturligtvis så att vi inte vet exakt detta. Det är därför
            vi väntar på utslaget i målet från Finland. Men det står helt
            klart redan nu att vi behöver reglera detta på ett bättre sätt
            för att det ska vara en del i en systematisk och sammanhängande
            politik. Därav följer också mitt tydliga svar om att regeringen
            har för avsikt att göra detta.
          </note>
          <note>
            Om det är så som jag tycker att Fredrik Schulte antyder mellan
            raderna i sina anföranden, att han inte alls tror på Systembolagets
            roll för den sven ­ ska alkoholpolitiken och inte tycker att det
            utgör grundbulten i en framgångsrik alkoholpolitik, kan jag väl
            tycka att det vore mer klädsamt om vi hade den debatten, om Systembolagets
            vara eller inte vara. Då skulle kammaren också få en chans att
            höra vad Moderaternas lösning är på de medicinska och sociala
            problem som kommer av alkoholen. Hur ska vi förebygga dessa, och
            hur ska vi se till att vi kan ha en minst lika framgångsrik svensk
            alkoholpolitik även utan ensamrätt för Systembolaget? Det skulle
            jag tycka vore en väldigt intressant debatt att ha.
          </note>
          <note type="speaker">
            Anf. 135 FREDRIK SCHULTE (M):
          </note>
          <note>
            Herr talman! Jag redogjorde, tycker jag själv, ganska rakt för
            att jag vill ha en reglerad alkoholpolitik. Jag vill inte släppa
            alkoholförsäljningen fri. Jag tycker att den politik som vi i
            stora delar har bedrivit i Sverige är en bra inriktning.
          </note>
          <note>
            Jag håller med om och ifrågasätter inte på något sätt att regeringen
            bör sträva efter att minska de medicinska och sociala skador som
            alkoholen förorsakar samhället. Men nu är det inte riktigt det
            vi pratar om. Alkoholisten köper inte alkohol genom de här privatimportörerna.
            Alkoholisten säger inte: Ja, om tre vecko r skulle jag vilja ha
            alkohol – d ärför beställer jag det via nätet. Alkoholisten går
            till Systembolaget. Eller tror ministern att det är familjer i
            social utsatthet som ägnar sig åt privatimport över nätet?
          </note>
          <note>
            Nej, det här är en väldigt liten skara människor som har finsmakandet
            som ett specifikt intresse. Det här vill Gabriel Wikström till
            varje pris stoppa. Sedan hänvisar han till sociala och medicinska
            utmaningar. Är det Edward Bloms hälsa du värnar om? Tycker du
            inte att han har ett tillräckligt sunt leverne? Jag tycker att
            det är så genomskinligt. Det som driver Gabriel Wikström och regeringen
            är en typ av paternalistisk inställning. Ni vet bättre än andra
            människor, och ni vill till varje pris av ideologiska skäl stoppa
            människor som har det här intresset för fin alkoholkonsumtion.
          </note>
          <note type="speaker">
            Anf. 136 Statsrådet GABRIEL WIKSTRÖM (S):
          </note>
          <note>
            Herr talman! Som jag försökte förklara för Fredrik Schulte handlar
            detta inte om den försäljning som han uppskattar uppgår till 3
            promille och heller inte om de personer som köper den typen av
            produkter.
          </note>
          <note>
            Det handlar om huruvida denna försäljningskanal skadar den sammanhängande
            och systematiska svenska alkoholpolitiken och därmed riskerar
            att skada själva grundbulten eller grundprinciperna för den politiken.
            Då riskerar vi att i slutändan stå där med något helt annat –
            något som varken jag eller, glädjande nog, Fredrik Schulte skulle
            vilja se.
          </note>
          <note>
            Detta handlar om att se till att vi kan ha ett sådant regelverk
            att vi kan ha sådana principer för den politik vi bedriver att
            inga delar hotas eller kan ifrågasättas och vi därmed bakvägen
            får ett raserande av den svenska alkoholpolitiken.
          </note>
          <note>
            Detta är min och regeringens utgångspunkt. Jag är övertygad om
            att vi precis som förut kommer att hitta en väl avvägd bedömning
            och ett väl avvägt regelverk som innebär att man tillgodoser både
            de människor som Fredrik Schulte pratar om, som har ett specialintresse
            för vin, och det stora allmänintresset av att begränsa alkoholens
            sociala och medicinska skadeverkningar.
          </note>
          <note>
            Överläggningen var härmed avslutad.
          </note>
          <note>
            § 19 Svar på interpellation 2014/15:457 om snusets hälsoeffekter
          </note>
          <note type="speaker">
            Anf. 137 Statsrådet GABRIEL WIKSTRÖM (S):
          </note>
          <note>
            Herr talman! Jesper Skalberg Karlsson har frågat mig vilken forskning
            som jag baserar omläggningen i svensk snuspolitik på samt vilka
            hälsomässiga effekter det är man vill uppnå genom att begränsa
            snus.
          </note>
          <note>
            Som bakgrund till sina frågor hänvisar Jesper Skalberg Karlsson
            till regeringens beslut att utreda exponeringsförbud och krav
            på neutrala tobaksförpackningar.
          </note>
          <note>
            Tobaksbruket är en av de enskilt största hälsoriskerna. Anledningen
            till att regeringen nu beslutat att utreda möjligheten att införa
            exponeringsförbud och krav på neutrala tobaksförpackningar är
            att regeringen anser att det är åtgärder som ytterligare kan bidra
            t ill att minska tobaksbruket och inte minst förhindra att minderåriga
            börjar använda tobak.
          </note>
          <note>
            Det finns stark vetenskaplig grund för att införa åtgärder som
            begränsar marknadsföring av tobaksprodukter liksom stöd i Världshälsoorganisa
            ­ tionens ramkonvention om tobakskontroll, en konvention som Sverige
            an ­ slöt sig till år 2005.
          </note>
          <note>
            Det är nu Tobaksutredningens uppdrag att analysera och bedöma
            om och i så fall hur exponeringsförbud och krav på neutrala tobaksförpackningar
            kan genomföras i Sverige.
          </note>
          <note>
            I sin fråga påstår Jesper Skalberg Karlsson felaktigt att snus
            är ett livs ­ medel. Jag vill understryka att snus inte är något
            livsmedel utan en tobaks ­ produkt. Tobak och tobaksprodukter
            exkluderas uttryckligen från defini ­ tionen av livsmedel enligt
            gällande EU-lagstiftning.
          </note>
          <note>
            Anledningen till att snus i vissa delar regleras i livsmedelslagen
            är framför allt för att man ska kunna ta om hand de speciel la
            krav på hygien som är förenade med snusproduktion. Det förändrar
            dock inte det faktum att snus är en tobaksprodukt och som sådan
            omfattas av såväl regeringens tobakspolitik som tobakslagen.
          </note>
          <note>
            Som svar på Jesper Skalberg Karlssons frågor vill jag börja med
            att säga att regeringens tobakspolitik utgår från den samlade
            kunskap som finns om tobakens skadeverkningar och genomförs på
            saklig grund med stöd av ansvariga myndigheter och Världshälsoorganisationens
            ramkonvention om tobakskontroll.
          </note>
          <note>
            Regeringens övergripande tobakspolitiska mål är ett minskat tobaksbruk.
            Målet beslutades av riksdagen år 2011, under den tidigare regering
            ­ en, och återfinns i regeringens samlade strategi för alkohol
            ‑ , narkotika ‑ , dopnings- och tobakspolitiken.
          </note>
          <note>
            Det övergripande tobakspolitiska målet gör ingen skillnad på
            olika tobaksprodukter och omfattar därmed såväl snus som cigaretter.
            Att utreda åtgärder som kan bidra till ett samlat minskat tobaksbruk
            kan inte betraktas som en omläggning av svensk snuspolitik.
          </note>
          <note>
            Slutligen, vad gäller frågan om vilka hälsomässiga effekter som
            man vill uppnå med att begränsa snus, vill jag påstå att det inte
            finns någon hälsopolitisk konflikt i att verka för en minskning
            av allt tobaksbruk, såväl rökning som snusning. Samtliga tobaksprodukter
            kan skada hälsan och är beroendeframkallande.
          </note>
          <note type="speaker">
            Anf. 138 JESPER SKALBERG KARLSSON (M):
          </note>
          <note>
            Herr talman! Jag tackar statsrådet för svaret, som är långt men
            något intetsägande.
          </note>
          <note>
            Snus är en gammal svensk tradition med flera hundra år på nacken.
            Tillsammans med midsommar och Falu rödfärg är snus något som är
            ganska typiskt svenskt och självklart när många tänker på Sverige.
          </note>
          <note>
            På senare år har snuset dock kommit att debatteras allt mer.
            Från EU-omröstningen 1994 fram till i dag är det en debatt som
            bubblar upp med jämna och ojämna mellanrum, ibland för att EU
            vill införa nya regler och ibland – som nu – för att man från
            den svenska politiken vill införa nya regler.
          </note>
          <note>
            Tydligt och ganska bestående är dock att snuset har vissa tydliga
            effekter på folkhälsan. Tobaksbruket i Sverige, sett till hela
            tobaksbruket, sticker inte ut nämnvärt. Där ligger vi ungefär
            som jämförbara länder.
          </note>
          <note>
            Men det finns en viktig skillnad. Vi är det enda la nd som har
            en gammal snustradition, och vi är det land som sticker ut positivt
            när det handlar om tobaksrelaterade sjukdomar. Sverige har lägre
            frekvens av lungcancer och KOL än många andra länder i EU.
          </note>
          <note>
            Vi är dessutom ett land med färre än 20 procent rökare. Nu är
            jag inte någon forskare – det ska vara tydligt – men det finns
            starka samband mellan bruk av snus och färre tobaksrelaterade
            sjukdomar.
          </note>
          <note>
            Förklaringen – att snus till viss del ersätter rökning och är
            ett alternativ – verkar därför trolig och vinner gehör hos de
            flesta man möter. Det är ganska vedertaget när man diskuterar
            vid matbordet.
          </note>
          <note>
            Sverige har en lägre andel rökare, en större andel snusare och
            färre tobaksrelaterade sjukdomar än andra länder. Man kan anta
            att ett totalförbud mot snus skulle leda till att fler människor
            går tillbaka till rökning.
          </note>
          <note>
            Men det är inte ett totalförbud som folkhälsoministern föreslår
            i det tilläggsdirektiv som presenterades den 19 februari i år,
            herr talman. Det är i stället ett uppdrag att se över hur man
            kan göra förpackningar neutrala och förbjuda exponering av snusprodukter.
          </note>
          <note>
            Jag ställer mig lite frågande till detta. Det är därför jag har
            skrivit denna interpellation. Det föreslås i och för sig en begränsning
            också av rökprodukter, men cigarettbruk är till sin natur lite
            mindre undangömt än snusande. Det är inte alltid man ser när det
            ligger en prilla under läppen, men cigaretter kommer att finnas
            kvar i gatumiljön.
          </note>
          <note>
            Det finns en risk att snuset påverkas mer av ett exponeringsförbud
            än vad cigaretter skulle göra. Lägg därtill att det är stora ingrepp
            i marknaden för en laglig produkt – en produkt som minskar tobaksrelaterade
            skador i Sverige.
          </note>
          <note>
            Jag utgår ifrån att statsrådet, som han skriver i sitt interpellationssvar,
            är mån om att nå ett minskat tobaksbruk. Det är lovvärt. Men att
            rökare ska gå miste om den kanske mest effektiva produkt som används
            för att sluta röka kan få tvivelaktiga effekter.
          </note>
          <note>
            Mot bakgrund av detta och min ursprungliga fråga vill jag förtydliga
            min frågeställning: Lutar sig statsrådet mot någon specifik forskning
            i denna omläggning av snuspolitiken? Hur ett generellt tobaksbruk
            påverkar människokroppen är väl utrett. Att begränsa enbart snuset
            kan dock leda till att folk röker mer, och det vet vi är farligare
            än snus.
          </note>
          <note>
            Rökning skördar dessutom betydligt fler offer när det gäller
            både antal dödsfall och antal insjuknade, något som statsrådet
            nämnt i tidigare debatter.
          </note>
          <note type="speaker">
            Anf. 139 Statsrådet GABRIEL WIKSTRÖM (S):
          </note>
          <note>
            Herr talman! Jag tycker att man måste börja med att slå fast
            att Socialstyrelsen inte rekommenderar snus som en rökavvänjningsprodukt.
            Socialstyrelsen menar att hälso- och sjukvården heller inte bör
            rekommendera snus som en rökavvänjningsprodukt eftersom snus medför
            en något till måttligt förhöjd risk för sjukdom, sänkt livskvalitet
            och förtida död. Det finns dessutom andra effektiva åtgärder vid
            daglig rökning hos vuxen som har vetenskapligt stöd. Socialstyrelsen
            menar också att det saknas vetenskapligt underlag för att bedöma
            effekterna av snus som rökavvänjningsmetod. Det går inte heller
            att säga att fördelningen av tobaksanvändandet i Sverige i relativt
            mindre andel rökare jämfört med andra länder entydigt beror på
            snusandet i Sverige. Det kan mycket väl finnas ett samband, men
            det är inte belagt. Jag tycker att det är viktigt att hålla sig
            till fakta i debatten.
          </note>
          <note>
            Jag förstår inte heller den upprördhet som finns över att vi
            nu låter utreda olika sätt att begränsa tobakens skadeverkningar.
            Vi alla här i kammaren måste väl kunna vara överens om att tobaksvaror
            är hälsoskadliga. Det borde vara bra ur både ett individ- och
            ett samhällsperspektiv om vi kan begränsa användningen i syfte
            att förbättra hälsan för enskilda individer och för folkhälsan
            i stort.
          </note>
          <note>
            Vad är Jesper Skalberg Karlsson så rädd för när han säger att
            snusandet kan komma att minska? Är han rädd för att färre ska
            använda snus? Är han rädd för att folkhälsan ska förbättras eller
            för den delen hälsan hos enskilda individer? Det är intressanta
            frågor.
          </note>
          <note>
            I övrigt tycker jag att jag gav svar på Jesper Skalberg Karlssons
            frågor i mitt interpellationssvar.
          </note>
          <note type="speaker">
            Anf. 140 JESPER SKALBERG KARLSSON (M):
          </note>
          <note>
            Herr talman! Jag kan förtydliga vad jag är rädd för. Sambehandlingen
            av alla tobaksprodukter som är åtskilda till sin natur gör att
            fler människor kommer att röka i stället för att snusa. Det är
            min farhåga, Gabriel Wikström.
          </note>
          <note>
            Jag noterar också att Socialstyrelsen inte rekommenderar snus.
            Det inser jag också. Men det är problematiskt om enskilda saker
            plockas ur sitt sammanhang och vi enbart tittar på snuset. Det
            skulle vara som om jag gick in i köket på en restaurang och plockade
            ut blomkålen innan den var tillagad, tog en tugga och sa till
            dem att de inte kan laga mat. Saker måste finnas i ett sammanhang,
            och det tycker jag att snuset till stor del gör när vi pratar
            om tobaksprodukter.
          </note>
          <note>
            Det som är bekymmersamt är att regeringen medvetet verkar behandla
            snus och cigaretter på ett liknande sätt och att man hänvisar
            till rökningen när man försöker införa åtgärder även för snuset.
            Det går inte att likställa cigaretter med snus. Det är stor skillnad
            inte minst i hälsoeffekterna. Debatten tappar mycket av det fokus
            som behövs när man klumpar ihop hela familjen av tobaksbruk.
          </note>
          <note>
            Det som nu sker i samband med tilläggsdirektivet är en omläggning
            av svensk snuspolitik. Sedan tidigare har Sverige ett undantag
            i EU som slår vakt om rätten att sälja snus inom landet. I resten
            av EU är snus förbjudet, men med den kompromissen har Sverige
            ett undantag – visserligen med exportförbud, men det innebär i
            alla fall att Sverige tidigare självt har fått reglera snuset.
            Det folkhälsoministern nu tar initiativ till är hårdare reglering
            av snuset med hänvisning till forskning som handlar om rökning
            och en utredare som tolkar EU-direktiv på ett sätt som av vissa
            kallas bokstavstroget. Missförstånden när det gäller snus är många.
            Både tidigare och nuvarande Europaparlamentariker från båda blocken
            har kritiserat tolkningen av EU-direktiven.
          </note>
          <note>
            I fråga om lagstiftning faller snuset i Sverige till viss del
            under livsmedelslagstiftningen vad gäller kraven på kvalitet,
            hygien och halter av skadliga ämnen – precis som andra livsmedel.
            Dessutom finns krav på innehållsförteckning. Det är något som
            borgar för att konsumenter också vet vad de stoppar i sig.
          </note>
          <note>
            Herr talman! Här finns en stor otydlighet om vad regeringens
            linje är. Den svenska traditionen av att reglera snus som livsmedel
            hotas i och med den pågående utredningens uppdrag. Statsrådet
            har i en tidigare interpellationsdebatt sagt följande: Den svenska
            traditionen att reglera snus som livsmedel berör en fråga som
            omfattas av utredningens nuvarande uppdrag. Utredaren ska i denna
            del analysera och lämna förslag på en ändamålsenlig reglering
            av snus.
          </note>
          <note>
            Vad är det som gäller? Att frångå den tidigare traditionen innebär
            att Sverige kan förlora sin möjlighet att reglera snuset på egen
            hand. Om det inte är en omläggning vet jag inte riktigt vad som
            är det. Följden av förslagen och idéerna som ligger på bordet
            riskerar att skapa oreda. Om snuset blir klassat som tobaksprodukt
            försvinner dessutom tillsynen från Livsmedelsverkets sida och
            hamnar via Folkhälsomyndigheten på kommunernas bord. Det kan bli
            krångligt när nuvarande system som har funnits i två decennier
            fungerar väl.
          </note>
          <note>
            Varför gör man gemensamma direktiv för snus och rökning när det
            är tydligt att dessa har olika hälsoeffekter? Detta har statsrådet
            själv fastställt tidigare.
          </note>
          <note type="speaker">
            Anf. 141 Statsrådet GABRIEL WIKSTRÖM (S):
          </note>
          <note>
            Herr talman! Svaret på frågan är enkelt: Regeringen har att förhålla
            sig till beslut fattade av riksdagen. Det handlar om att det beslut
            som riksdagen har fattat om det övergripande tobakspolitiska målet
            är att minska tobaksbruket. Man gör ingen skillnad på om det är
            snus eller cigaretter. Det är utifrån detta regeringen har att
            ge direktiv till de utredningar som tillsätts eller tilläggsdirektiv
            till de utredningar som redan är igång.
          </note>
          <note>
            Om Jesper Skalberg Karlsson vill ha ett annat tobakspolitiskt
            mål går det naturligtvis att väcka motioner i riksdagen om detta.
            Men hittills har det funnits en bred enighet om att målet är bra
            och att det är viktigt att arbeta för ett minskat tobaksbruk,
            oavsett om det handlar om snus eller cigaretter. Båda är hälsoskadliga
            varor, även om det är i lite olika omfattning.
          </note>
          <note>
            Jag återkommer till frågan o m livsmedel. Precis som jag sa i
            mitt interpellationssvar är snus inget livsmedel utan en tobaksprodukt.
            Tobak och tobaksprodukter exkluderas uttryckligen från definitionen
            av livsmedel enligt gällande EU-lagstiftning.
          </note>
          <note>
            Anledningen till att snus i vissa delar regleras i livsmedelslagen
            är framför allt för att man ska kunna ta hand om de speciella
            krav på hygien som är förenade med snusproduktion. Det är ändå
            en väsensskillnad från att försöka klassa snus som ett livsmedel.
            Det är en tobaksprodukt. Vi i regeringen har att förhålla oss
            till de tobakspolitiska mål som riksdagen har satt upp. Vill man
            ändra dessa mål får man göra det i kammaren. Det kan inte regeringen
            ensidigt göra.
          </note>
          <note type="speaker">
            Anf. 142 JESPER SKALBERG KARLSSON (M):
          </note>
          <note>
            Herr talman! Tack, statsrådet, för förtydligande t om att jag
            fortfarande äger rätten att väcka motioner i riksdagen!
          </note>
          <note>
            Låt mig sammanfatta min ståndpunkt och min undran med att säga
            några korta saker.
          </note>
          <note>
            Först och främst är det problematiskt att man sambehandlar tobaksbruket
            i en klump eftersom snus och rökning har skilda hälsoeffekter.
            Jag kan tycka att man borde komplettera målet om minskat tobaksbruk
            med att de tobaksrelaterade sjukdomarna ska minska. I grund och
            botten är det dem vi vill minska, och det ska vara det stora målet.
          </note>
          <note>
            För övrigt har Sverige haft som tradition att reglera snus som
            livsmedel. Det borgar för att Sverige självt ska reglera snuset.
          </note>
          <note>
            I lagens mening när det gäller livsmedel finns det tydliga direktiv
            om att det ska finnas en innehållsförteckning. Det är något som
            man försöker sopa under mattan eller luckra upp eftersom man vill
            ha neutrala förpackningar och smakmärkningsförbud.
          </note>
          <note>
            Det är oklokt att gå in i diskussionen för hårt och för ideologiskt,
            men jag hoppas att statsrådet med de otaliga interpellationsdebatterna
            i ämnet i alla fall känner att det finns ett stort engagemang
            för frågorna från moderat håll. Jag hoppas att vi får tillfälle
            att diskutera ämnet igen.
          </note>
          <note type="speaker">
            Anf. 143 Statsrådet GABRIEL WIKSTRÖM (S):
          </note>
          <note>
            Herr talman! Jag har kunnat notera att det verkar finnas ett
            oerhört starkt engagemang från moderat håll i dessa frågor. Jag
            skulle önska att man från moderat håll hade ett lika stort engagemang
            också för att förbättra folkhälsan och för att se till att vi
            kan uppfylla riksdagens mål om att minska tobaksbruket just i
            syfte att minska de hälsoskadliga effekterna som både cigaretter
            och tobak har.
          </note>
          <note>
            Men jag ser fram emot kommande debatter i det här ämnet och tackar
            Jesper Skalberg Karlsson för hans interpellation.
          </note>
          <note>
            Överläggningen var härmed avslutad.
          </note>
          <note>
            § 20 Svar på interpellation 2014/15:476 om aktiebolag som driftsform
            för akutsjukhus
          </note>
          <note type="speaker">
            Anf. 144 Statsrådet GABRIEL WIKSTRÖM (S):
          </note>
          <note>
            Herr talman! Anders W Jonsson har frågat mig vilken grund jag
            har för att föreslå att akutsjukhus ej ska få drivas av aktiebolag.
          </note>
          <note>
            Sverige har ett avancerat och högkvalitativt sjukvårdssystem,
            solidariskt finansierat och tillgängligt för alla. Regeringen
            har ett nationellt ansvar för att hälso- och sjukvården även fortsättningsvis
            bärs upp av ett allmänt och samhälleligt intresse. Vi vill trygga
            en långsiktigt god och jämlik sjukvård för alla i hela landet.
          </note>
          <note>
            För att kunna säkerställa den höga nivån på den svenska hälso-
            och sjukvården anser regeringen att det är nödvändigt att reglera
            driften av vissa sjukhus i Sverige. I regeringsförklaringen från
            den 3 oktober 2014 tillkännagavs därför att lagstiftningen ska
            ändras så att möjligheterna att sälja eller privatisera universitets-
            eller regionsjukhus ska förhindras.
          </note>
          <note>
            Om driften av dessa sjukhus överlämnas till privata aktörer finns
            det en risk att till exempel utbildningen av läkare och specialistsjuksköterskor
            samt den medicinska forskningen äventyras eftersom sjukvårdshuvudmännen
            i en sådan situation är beroende av hur den privata aktören väljer
            att organisera verksamheten. Detta är strategiska uppgifter som
            universitets- och regionsjukhusen utför åt flera landsting och
            som således är av nationellt intresse.
          </note>
          <note>
            Ansvaret för att alla som är bosatta inom ett landsting erbjuds
            en god hälso- och sjukvård faller primärt på landstinget. Men
            även om det ankommer på landstingen att besluta i frågor som rör
            detta ansvar är min bedömning att allas rätt till en god och jämlik
            hälso- och sjukvård är av sådan väsentlig betydelse för välfärden
            i landet som helhet att viss statlig reglering av universitets-
            och regionsjukhus måste kunna komma i fråga.
          </note>
          <note>
            Den lokalt valda politiska majoriteten i ett enskilt landsting
            ska således inte kunna fatta beslut om överlåtelse av uppgifter
            att bedriva verksamhet som är av strategisk betydelse för hälso-
            och sjukvårdsutvecklingen i landet som helhet. Viss verksamhet
            inom region- och universitetssjukhusen finansieras dessutom av
            statliga och externa medel. Detta kan till exempel vara finansiering
            av de kostnader som uppkommer vid landstingens medverkan i klinisk
            forskning och utbildning.
          </note>
          <note>
            Den aktuella frågan bereds för närvarande inom Regeringskansliet,
            och regeringen avser att återkomma till riksdagen.
          </note>
          <note type="speaker">
            Anf. 145 ANDERS W JONSSON (C):
          </note>
          <note>
            Herr talman! Jag får tacka sjukvårdsministern för svaret. Men
            tyvärr undviker han att svara på den fråga som jag har ställt.
          </note>
          <note>
            Jag vill ge en liten bakgrund till frågeställningen. När sjukvårdsminis
            ­ tern var nytillträdd fick han frågan: Vad är det största problemet
            i svensk sjukvård? Vad vill sjukvårdsministern åtgärda? Han pekade
            då ut som det största problemet att det fanns enheter som bedrevs
            i aktiebolagsform. Sedan var man tvungen att göra någonting för
            att få bort vinsterna i välfärden. Detta bekräftades av vice ordföranden
            i socialutskottet , som också såg det här som det stora problemet
            i svensk sjukvård.
          </note>
          <note>
            Det handlar inte om bristen på kompetens, ojämlik vård, e-hälsa
            och vad vi ska göra åt att antibiotikaresistensen ökar, utan det
            handlar om att få bort vinsterna i välfärden. Detta ledde till
            att i princip den enda utredning som sjukvårdsministern och regeringen
            har tillsatt på det här området är en utredning som syftar till
            att få bort vinsterna i välfärden, se till att riskkapitalbolag
            inte kan äga, avskaffa det fria vårdvalet i de socialdemokratiskt
            styrda landstingen, se till att inte sju universitetssjukhus kan
            säljas ut.
          </note>
          <note>
            Alla som vet hur lagsti ftningsprocessen går till vet att detta
            sannolikt inte kommer att resultera i så mycket. Däremot har sjukvårdsministern,
            hans parti och ha ns regering redan nu lyckats skapa en väldigt
            stor skada inom den svenska sjukvården – alltifrån oroliga småföretagare
            till de stora aktörerna. Och det här drabbar ytterst patienterna.
          </note>
          <note>
            Jag var väl medveten om att detta var regeringens ingång. Men
            jag blev icke desto mindre förvånad när jag läste att sjukvårdsministern
            hade besökt Danderyds sjukhus – som alltså inte är ett universitetssjukhus
            utan ett akutsjukhus – tillsammans med en partivän. Då uttalade
            han att Socialdemokraterna förbereder att åter införa en stopplag
            som förbjuder landstingen att sälja sina akutsjukhus.
          </note>
          <note>
            I sitt svar på min fråga fokuserar sjukvårdsministern på att
            regeringen förbereder en lagstiftning som förbjuder försäljning
            av universitetssjukhus. Det är en upprepning av den stopplag som
            gällde 2001 och som återigen infördes 2005. Det var ett kraftfullt
            slag i luften. Det finns ju ingen som förbereder en försäljning
            av Akademiska sjukhuset i Uppsala eller Karolinska sjukhuset.
            Däremot förs det en diskussion om att del landsting väljer att
            lägga ut akutsjukhus på entreprenad.
          </note>
          <note>
            Orsaken till att alliansregeringen valde att avskaffa den paragraf
            som förbjöd att man lade ut universitetssjukhus på entreprenad
            var att det skapade väldigt stora problem för universitetssjukhusen
            i ett läge då man ville inleda ett organiserat samarbete med ett
            privat företag. Det finns ett stort antal exempel där man inom
            ramen för ett universitetssjukhus har en privat aktör som bedriver
            en liten del av verksamheten i väldigt nära samarbete.
          </note>
          <note>
            Men min fråga handlade mer om detta med akutsjukhus. Jag förstår
            att sjukvårdsministern tycker oerhört illa om att S:t Görans sjukhus
            drivs av ett riskkapitalbolag, Capio – t rots att det är det akutsjukhus
            i Stockholm som har de lägsta kostnader na, den mest nöjda personalen
            och de mest nöjda patienterna. Jag förstår att han dessutom vill
            göra allt han kan för att se till att det aktiebolag som ligger
            bakom inte ska få leverera vinst – han vill i princip röka ut
            dem.
          </note>
          <note>
            Men min fråga till sjukvårdsministern handlar om det s om sa
            s i samband med besöket på Danderyds sjukhus. Förbereds det nu
            inom regering ­ en samma sak som vi tidigare hade, nämligen en
            stopplag mot att landsting ska kunna lägga ut akutsjukhus på entreprenad?
            Det var det som min fråga gällde.
          </note>
          <note type="speaker">
            Anf. 146 CECILIA WIDEGREN (M):
          </note>
          <note>
            Herr talman! Det här är en kväll i hälso- och sjukvårdens tecken.
            Tidigare i kväll gjordes det tydligt för oss att den här typen
            av stopp och förbud fanns med i regeringsförklaringen från den
            h är regeringen. Om man efterlyste besked om tillgänglighet och
            köer så fick man inget svar. Däremot fick vi besked om hanteringen
            beträffande valet av vårdcentral och förbud när det gällde vem
            som ska driva olika typer av större sjukvårdsenheter, akutsjukhus,
            i Sverige.
          </note>
          <note>
            Då undrar man såklart: Är detta de största utmaningar som vi
            har att hantera inom svensk hälso- och sjukvård? Det är de, precis
            som min riksdagskollega Anders W Jonsson konstaterat, självklart
            inte . Men svaren uteblir i och med detta, och det är väldigt
            tragiskt.
          </note>
          <note>
            Tidigare i kväll kunde vi höra Gabriel Wikström konstatera att
            väntetiderna på akutmottagningarna är längre än någonsin. Men
            just S:t Görans akutsjukhus drivs med en helt annan typ av prestationsbasering
            sedan man har börjat med de modellerna inom landstinget i Stockholm.
            S:t Göran har den högsta kvaliteten, enligt landstingets egna
            kvalitetsindikatorer. Man når också målen för väntetiderna. Det
            är, som sagt, det enda sjukhuset i Stockholmsområdet som har åstadkommit
            det.
          </note>
          <note>
            Vad kan man lära av det? Ja, det är ju inte vem som är utförare
            som är det viktigaste, utan det måste vara vad patienter erhåller
            som är det viktigaste.
          </note>
          <note>
            I svaret till min kollega Anders W Jonsson konstaterar statsrådet
            att här ska lokalt valda politiska majoriteter i enskilda landsting
            inte kunna fatta beslut. Tidigare i kväll fick vi dock lära oss
            att när det gäller lagen om valfrihet ska man minsann kunna fatta
            beslut. I det ena fallet gäller det inte , men i det andra fallet
            gäller det. Inte heller i fråga om tillgänglighet ska lokala politiker
            få vara med och fatta beslut.
          </note>
          <note>
            Ett annat landsting som jobbat med den här frågan vill gå längre
            än det som vänsterregeringen nu konstaterar, och det är Västernorrland.
            Där har man fattat beslut om att man ska gå före och begränsa
            valfriheten och, som i det här fallet, olika typer av utförare.
          </note>
          <note>
            Man undrar ibland vad det är statsrådet vill uppnå med sådana
            propositionsframställningar, idéer och förslag till riksdagen.
            Vi har hanterat den här typen av stopplagar och förbudslagar förut.
            Jag vet inte på vilket sätt det skulle befrämja att patienter
            fick bättre tillgång till hälso- och sjukvård eller att medarbetarna
            fick mer att säga till om i mötet med patienter och det kvalitetsuttrycket.
            Vad är det statsrådet och vänsterregeringen vill förbättra i svensk
            hälso- och sjukvård när man vill lägga in stopp och förbud och
            fy och usch för vårdens medarbetare när det gäller att utveckla
            svensk hälso- och sjukvård?
          </note>
          <note>
            Varför vill statsrådet i det här fallet inte att lokala politiker
            ska kunna vara med och fatta de viktiga lokala besluten? Tidigare
            i kväll fick vi lära oss att det var viktigt att de lokala politikerna
            fick göra det.
          </note>
          <note type="speaker">
            Anf. 147 Statsrådet GABRIEL WIKSTRÖM (S):
          </note>
          <note>
            Herr talman! Tack, Anders W Jonsson, för interpellationen! Det
            är roligt att också Cecilia Widegren stannade kvar för att delta
            i den här debatten. Det var relevanta frågor som Cecilia Widegren
            ställde, och jag ska börja med att försöka svara på dem.
          </note>
          <note>
            Varför finns det ett särskilt intresse från statens sida att
            reglera i det här fallet när det i andra fall finns ett minst
            lika starkt intresse av att värna det lokala självstyret? Jag
            skulle vilja säga att det handlar om att den typ av vård som bedrivs
            inte minst vid universitetssjukhusen, den högt specialiserade
            vården, ställer särskilda krav på beaktande av ett allmänt intresse
            som många gånger sträcker sig långt utanför det egna landstinget.
          </note>
          <note>
            Det är i det här fallet viktigt att lokala, valda politiska majoriteter
            i enskilda landsting inte ska kunna fatta beslut om överlåtelse
            av uppgiften att bedriva sjukvårdsverksamhet som dels direkt eller
            indirekt till stor del finansieras med statliga medel, dels är
            av central betydelse för hälso- och sjukvårdsutvecklingen i landet
            som helhet. Om driften överlämnas till privata entreprenörer finns
            det risk för att grundutbildningen av läkare och den medicinska
            forskningen äventyras, eftersom sjukvårdshuvudmännen i en sådan
            situation är beroende av hur entreprenören väljer att organisera
            verksamheten. Det är bevekelsegrunderna för att vi i det här fallet
            tycker att det kan finnas fog för att reglera det från centralt
            håll.
          </note>
          <note>
            Jag beklagar att Anders W Jonsson har fått fel uppfattning genom
            att läsa Svenska Dagbladet. Jag har artikeln framför mig och förstår
            att det i en ingress beskrivs som att regeringen vill förbjuda
            landstingen att sälja sina akutsjukhus. Som jag säger i interpellationssvaret
            är det universitets- och regionsjukhus som vi i första hand vill
            lagreglera. Sedan vet vi att det egentligen inte finns någon tydlig
            definitionen av regionsjukhus, och det behöver naturligtvis klargöras
            i en sådan lagstiftning.
          </note>
          <note>
            Det är viktigt att säga att jag givetvis här och nu inte kan
            gå in på de exakta detaljerna för lagstiftningen. Det kräver en
            ordentlig beredning. Det har trots allt hänt en del på åtta år,
            inte minst vad gäller de aspekter som Anders W Jonsson tar upp
            och som handlar om samverkan med privata företag, semiprivata
            företag och så vidare å ena sidan och universitetssjukhus å andra
            sidan. Det är en faktor som måste beaktas när man tar fram den
            här typen av lagstiftning.
          </note>
          <note>
            Bevekelsegrunderna för att regeringen gör detta är, förutom de
            i svaret till Cecilia Widegren anförda, att det är en oerhört
            viktig del av vårdens infrastruktur. Vi vill klargöra det och
            även klargöra att det är viktigt att den finns kvar i offentlig
            drift.
          </note>
          <note>
            När det gäller den större frågan om vinster i välfärden handlar
            det om att inte bara jag och regeringen utan en stor del av svenska
            folket känner stor oro för att vinstintresset riskerar att tillåtas
            ha en alltför stor del i hälso- och sjukvården och att det riskerar
            att ske på bekostnad av den behovsbaserade hälso- och sjukvård
            som vi har i landet och som det i bred enighet fattats beslut
            om, inte minst i den här kammaren.
          </note>
          <note type="speaker">
            Anf. 148 ANDERS W JONSSON (C):
          </note>
          <note>
            Herr talman! Jag tror inte att sjukvårdsministern förstår vad
            jag är ute efter. Det finns ingen seriös aktör inom politiken
            som ens funderar på att sälja ett universitetssjukhus. Att man
            tar upp det i debatten är mer ett tecken på att man vill ha en
            symbol att diskutera, att kunna säga att den hemska Alliansen
            kanske, eventuellt, skulle vilja sälja Karolinska universitetssjukhuset
            till någon och att man minsann ska sätta stopp för det. Men det
            är inte det som debatten handlar om.
          </note>
          <note>
            De flesta sjukhus i Sverige bedriver undervisning, och det bedrivs
            också forskning. Universitetssjukhus finns det ingen som vill
            sälja. Orsaken till att den gamla lagstiftningen togs bort var
            just att den skapade många problem för universitetssjukhusen när
            de skulle utvecklas.
          </note>
          <note>
            Min fråga gällde synen på akutsjukhus. Nu har det kommit ett
            klargörande från ministern. När det gäller den stopplag som fanns
            från 2001 och 2005, den del i lagstiftningen som innebar att det
            var förbjudet att lägga ut akutsjukvård på entreprenad, kommer
            det inte något sådant lagförslag. Icke desto mindre förbereder
            ministern och regeringen åtgärder för att få bort de riskkapitalägda
            sjukhusen och dessutom se till att de som finns över huvud taget
            inte får redovisa vinst.
          </note>
          <note>
            Jag har mycket svårt att förstå det. Låt oss gå utanför Stockholm
            till Visby. Visby lasarett har alltid haft stora problem med sin
            dialysavdelning. Det har varit svårt att få tag på personal. Det
            har varit dålig kvalitet och missnöjda patienter. För ett antal
            år sedan lade landstinget på Gotland ut dialysavdelningen på entreprenad.
            Ett stort riskkapitalbolag som äger Diaverum, ett multinationellt
            dialysföretag, fick ansvar för dialysavdelningen. Den är i dag
            en av de mest populära öppenvårdsmottagningarna på Gotland. Från
            att ha varit en dialysavdelning med den sämsta kvaliteten i Sverige
            har den passerat medelvärdet. Man har i dag inga problem över
            huvud taget att få både dialyssjuksköterskor och läkare.
          </note>
          <note>
            I ett sådant läge har jag svårt att förstå hur ministern, regeringen
            och Socialdemokraterna resonerar. Man är inte nöjd med att kvaliteten
            är utmärkt. Man är inte nöjd med att patienterna numera är fantastiskt
            nöjda. Inte heller är man nöjd med att personalen är väldigt nöjd
            och att de inte har några problem med att rekrytera sjuksköterskor
            och läkare.
          </note>
          <note>
            Av bara två anledningar vill sjukvårdsministern gå in med statens
            hand och sätta stopp för det. Den ena orsaken, den dödssynd som
            de begått på Gotland, är att Diaverum, som fått entreprenaden
            – i och för sig ett svenskt företag men numera multinationellt
            – ytterst är ägt av ett riskkapitalbolag, och av den anledningen
            är ministern beredd att gå in med sin hammare och slå ned på dialysavdelningen
            och skapa oreda.
          </note>
          <note>
            Den andra orsaken till att det som hänt på Visby lasarett anses
            förkastligt är att dialysavdelningen numera visar svarta siffror,
            det vill säga går med vinst. Går man tillbaka i bokföringen hos
            Gotlands kommun kan man se att dialysavdelningen genom åren, så
            länge kommunen drev den, visade röda siffror. Nu redovisar man
            svarta siffror.
          </note>
          <note>
            Jag kan inte förstå vad som är problemet. Nöjda patienter, nöjd
            personal, utmärkt kvalitet, svarta siffror – då pekar sjukvårdsministern
            på att det är de svarta siffrorna som leder till vinst. Dessutom
            har vi det förskräckliga faktum att det ytterst är fråga om ett
            riskkapitalbolag.
          </note>
          <note>
            Jag har svårt att förstå hur man resonerar från regeringens sida.
            Ni vill inte genom lagstiftning förbjuda akutsjukhus på entreprenad,
            men ni är beredda att dra ur proppen så att de inte har möjlighet
            att fungera. Det kommer att leda till kaos i sjukvården.
          </note>
          <note type="speaker">
            Anf. 149 CECILIA WIDEGREN (M):
          </note>
          <note>
            Herr talman! Vänsterregeringen har valt att använda sig av stopp
            och förbud vad gäller hälso- och sjukvården, patientens val och
            den som vill utveckla hälso- och sjukvården, som min kollega Anders
            W Jonsson så vältaligt beskriver. Det framgår av regeringsförklaringen.
          </note>
          <note>
            Regeringen säger samtidigt: Vi är en samarbetsregering. Jag har
            jobbat länge med politik. Det är jättekul, och jag brinner för
            svensk hälso- och sjukvård. Men inte en enda gång har statsrådet
            eller vänsterregeringen valt att komma till allianspartierna och
            börja diskutera på vilket sätt vi vill ta tag i de här viktiga
            frågorna.
          </note>
          <note>
            I dessa frågor blickar ni bara åt vänster och fortsätter att
            säga stopp och förbud. Vi brinner också för att utveckla svensk
            hälso- och sjukvård. Var någonstans ligger det där från ord till
            handling vad gäller att vara en samarbetsregering och vad gäller
            hälso- och sjukvården och de här utmaningarna? Det är klart att
            vi inte lyssnar in stopp och förbud och lagstiftning som inte
            har fungerat tidigare och som inte har bejakat alla de utmaningar
            som Anders W Jonsson beskriver. Men var någonstans är samarbetet?
            Det framgår i alla fall inte av interpellationssvaret heller.
          </note>
          <note>
            Om statsrådet ska fullfölja vad han säger på området , kommer
            statsrådet då att ta den rödgröna majoriteten i Västernorrland
            i örat när de vill springa före vänsterregeringen i de här frågorna
            om stopp och förbud och nej för dem som vill utveckla hälso- och
            sjukvården i Västernorrland eller vad gäller patienternas rätt
            att välja? Det torde vara den enda rimliga långsiktiga konsekvensen
            av det som statsrådet här förfäktar. De får inte ens gå före,
            utan nu ska Sverige göra så här. Nu gäller lika för alla, och
            de där ute ska inte få vara med och bestämma.
          </note>
          <note type="speaker">
            Anf. 150 Statsrådet GABRIEL WIKSTRÖM (S):
          </note>
          <note>
            Herr talman! Anders W Jonssons interpellation och mitt svar föranle
            ­ der en diskussion om man ska sälja ut universitets- och regionsjukhus.
            Anders W Jonsson talar mycket om akutsjukhus. Jag kan konstatera
            att det inte ens i den gamla stopplagen fanns ett uttryckligt
            förbud mot att sälja ut akutsjukhus. Däremot ville man reglera
            att driften av den typen av sjukhus i så fall skulle säljas ut
            till icke vinstutdelande aktörer.
          </note>
          <note>
            Det är som sagt en diskussion som vi har haft i flera år i det
            här landet. Det finns en stor oro hos stora delar av svenska folket,
            också i borgerliga led, för vad vinstintresset gör, inte minst
            inom hälso- och sjukvården. Det gäller riskkapitalister som Anders
            W Jonsson nu tydligen lyfter fram som föredömen inom svensk hälso-
            och sjukvård. Det har definitivt funnits invändningar från den
            tidigare borgerliga regeringen mot att låta riskkapitalister äga
            väsentliga delar av svensk hälso- och sjukvård. Jag trodde nog
            att det skulle vara en mindre stridsfråga än det tydligen är.
          </note>
          <note>
            Det är intressant att Anders W Jonsson anför som argument att
            det inte finns någon som vi ll sälja ut universitetssjukhus och
            att lagen därför inte behövs . Men om ingen är emot den har vi
            väl en väldigt bred majoritet i Sveriges riksdag för att införa
            lagen? Det är utmärkt att vi gemensamt, över de politiska blockgränserna,
            kan konstatera att universitetssjukhus är en väsentlig del av
            infrastrukturen inom det svenska hälso- och sjukvårdssystemet
            och att de inte ska säljas ut utan att driften ska fortsätta vara
            i offentlig regi.
          </note>
          <note>
            Vi kan naturligtvis gemensamt komma överens om hur en sådan lagstiftning
            ska se ut för att inte ha några negativa effekter, på det sätt
            som Anders W Jonsson beskriver. Jag skulle vilja tolka det som
            ett glädjande besked att Anders W Jonsson och Centerpartiet kommer
            att rösta för en sådan lagstiftning och ställa upp på att universitetssjukhus
            inte ska säljas ut till privata intressen.
          </note>
          <note type="speaker">
            Anf. 151 ANDERS W JONSSON (C):
          </note>
          <note>
            Herr talman! Jag blir lite förvånad när jag hör sjukvårdsministern.
            Med tanke på de mycket stora utmaningar som den svenska sjukvården
            står inför är han nu beredd att ändå lägga energi på att stifta
            en lag mot att Karolinska Universitetssjukhuset ska få säljas.
            Det är en fråga som aldrig har varit aktuell över huvud taget.
            Jag skulle önska att sjukvårdsministern i stället lade sin energi
            på att lösa de många och stora utmaningar som svensk sjukvård
            står inför.
          </note>
          <note>
            Jag vill återkomma till diskussionen. Sjukvårdsministern är kritisk
            till att riskkapitalbolag ibland kan äga ett sjukhus. Jag skulle
            vilja att sjukvårdsministern besöker till exempel Capio S:t Göran
            eller varför inte dialysavdelningen på Visby lasarett och sätter
            fingret på vad det är på den enheten som fungerar så fruktansvärt
            dåligt just beroende på att det är Capio eller Diaverum som ligger
            bakom.
          </note>
          <note>
            Varför kommer statsrådet inte hem till mig i Bollnäs? Centerpartiet
            och Socialdemokraterna har sett till att akutsjukhuset i Bollnäs
            numera drivs av ett privat bolag, ytterst tillhörande Wallenbergsfären.
            De kommer säkert att lyckas prestera vinst även där. Det har blivit
            ett av Sveriges absolut bästa småsjukhus.
          </note>
          <note>
            Även där är sjukvårdsministern med sin mer ideologiska hållning
            framme och pekar och vill säga till partikamraterna där hemma
            i Bollnäs att det var fel. Det var inte bra att de lät Aleris,
            som är ett vinstgivande företag, ta över Bollnäs sjukhus. Det
            kan gå med vinst, och ytterst är det familjen Wallenberg som står
            bakom. Det säger statsrådet när Hälsingland äntligen har fått
            ett akutsjukhus som fungerar väldigt bra.
          </note>
          <note>
            Jag blir förvånad över den ideologiska drivkraften att göra det
            man kan för åtgärder som ytterst inte kommer att förbättra svensk
            sjukvård utan som vi redan kan se de negativa konsekvenserna av.
            Det borde finnas mycket annat för sjukvårdsministern att lägga
            sin energi på.
          </note>
          <note type="speaker">
            Anf. 152 Statsrådet GABRIEL WIKSTRÖM (S):
          </note>
          <note>
            Herr talman! Jag ska besöka S:t Göran. Det är ett besök som jag
            ser mycket fram emot. Det ska bli intressant att ta del av deras
            berättelser om varför de har så goda resultat. Det är intressant
            att det finns en sådan verk ­ samhet, även om rapporten som visar
            just på resultat visar att det inte är jättestora skillnader mellan
            den här typen av sjukhus i Stockholmsregio ­ nen. Men det är intressant
            att de ligger i täten. Och därför ska det bli kul att besöka dem.
          </note>
          <note>
            Jag tar också gärna inbjudan från Anders W Jonsson på allvar
            och besöker gärna Bollnäs sjukhus tillsammans med riksdagsledamoten.
            Det skulle också vara intressant.
          </note>
          <note>
            Som jag har försökt anföra tidigare i kväll finns det oerhört
            stora strategiska utmaningar för svensk hälso- och sjukvård som
            kräver att staten engagerar sig, ibland kanske på ett mycket djupare
            plan än tidigare.
          </note>
          <note>
            Jag tycker att frågan är viktig. Den handlar om en verksamhet
            som till syvende och sist är styrd efter behov och inte efter
            människors betalningsförmåga eller av att de som har en god utbildningsbakgrund
            och kan tala för sig får hjälp och stöd från sjukvården i större
            utsträckning än andra. När vi nu ser rapporter om och tendenser
            på att den grundläggande principen inom hälso- och sjukvården
            åsidosätts är det viktigt att se över regelverket och på vilka
            sätt vi skulle kunna strama upp.
          </note>
          <note>
            När det gäller universitets- och regionsjukhus är det viktigt
            eftersom det är en grundläggande del av hälso- och sjukvårdens
            infrastruktur. När det gäller andra delar av välfärden handlar
            det om att människor ska känna trygghet, att det är deras behov
            som ställs i första rummet och inte företagens vinstintresse.
          </note>
          <note>
            Överläggningen var härmed avslutad.
          </note>
          <note>
            § 21 Bordläggning
          </note>
          <note>
            Följande dokument anmäldes och bordlades:
          </note>
          <note>
            EU-dokument
          </note>
          <note>
            KOM(2015) 177 Förslag till Europaparlamentets och rådets förordning
            om ändring av förordning (EG) nr 1829/2003 vad gäller medlemsstaternas
            möjlighet att begränsa eller förbjuda användning av genetiskt
            modifierade livsmedel och foder inom sina territorier
          </note>
          <note>
            Motioner
          </note>
          <note>
            med anledning av prop. 2014/15:104 Svenskt deltagande i den militära
            utbildningsinsatsen i norra Irak
          </note>
          <note>
            2014/15:3070 av Stig Henriksson m.fl. (V)
          </note>
          <note>
            2014/15:3071 av Allan Widman och Tina Acketoft (FP)
          </note>
          <note>
            2014/15:3073 av Julia Kronlid m.fl. (SD)
          </note>
          <note>
            2014/15:3074 av Fredrik Malm (FP)
          </note>
          <note>
            2014/15:3075 av Karin Enström m.fl. (M, C, KD)
          </note>
          <note>
            med anledning av prop. 2014/15:107 Vissa frågor med anledning
            av införandet av en nationell referensram för kvali fi kationer
            för livslångt lärande
          </note>
          <note>
            2014/15:3072 av Stefan Jakobsson och Robert Stenkvist (SD)
          </note>
          <note>
            2014/15:3076 av Christer Nylander m.fl. (FP, M, C, KD)
          </note>
          <note>
            § 22 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 24 april
          </note>
          <note>
            2014/15:545 Diskriminering av äldre på arbetsmarknaden
          </note>
          <note>
            av Lotta Finstorp (M)
          </note>
          <note>
            till arbetsmarknadsminister Ylva Johansson (S)
          </note>
          <note>
            2014/15:546 Konsekvensanalys för Säkerhetspolisens informations
            ­ inhämtning
          </note>
          <note>
            av Roger Haddad (FP)
          </note>
          <note>
            till statsrådet Anders Ygeman (S)
          </note>
          <note>
            2014/15:547 Ungdomsgaranti utan effekt
          </note>
          <note>
            av Tina Ghasemi (M)
          </note>
          <note>
            till arbetsmarknadsminister Ylva Johansson (S)
          </note>
          <note>
            den 27 april
          </note>
          <note>
            2014/15:548 Konsekvenser av Arctic Challenge Exercise
          </note>
          <note>
            av Stig Henriksson (V)
          </note>
          <note>
            till klimat- och miljöminister Åsa Romson (MP)
          </note>
          <note>
            § 23 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 24 april
          </note>
          <note>
            2014/15:462 Omfördelning av tidigare satsningar på äldrepolitiken
          </note>
          <note>
            av Cecilia Widegren (M)
          </note>
          <note>
            till statsrådet Åsa Regnér (S)
          </note>
          <note>
            2014/15:463 Nedläggning av Skatteverkets kontor i Lycksele
          </note>
          <note>
            av Edward Riedl (M)
          </note>
          <note>
            till statsrådet Ardalan Shekarabi (S)
          </note>
          <note>
            2014/15:464 Upphandling på Kulturdepartementet
          </note>
          <note>
            av Ann-Charlotte Hammar Johnsson (M)
          </note>
          <note>
            till kultur- och demokratiminister Alice Bah Kuhnke (MP)
          </note>
          <note>
            den 25 april
          </note>
          <note>
            2014/15:465 Rätt att få öppna bankkonto
          </note>
          <note>
            av Ulla Andersson (V)
          </note>
          <note>
            till statsrådet Per Bolund (MP)
          </note>
          <note>
            den 27 april
          </note>
          <note>
            2014/15:466 Lärande för hållbar utveckling
          </note>
          <note>
            av Betty Malmberg (M)
          </note>
          <note>
            till utbildningsminister Gustav Fridolin (MP)
          </note>
          <note>
            2014/15:467 Brott som begås av djurrättsaktivister
          </note>
          <note>
            av Cecilia Widegren (M)
          </note>
          <note>
            till statsrådet Anders Ygeman (S)
          </note>
          <note>
            2014/15:468 IKFN och marinens förmåga till ubåtsjakt
          </note>
          <note>
            av Jan R Andersson (M)
          </note>
          <note>
            till försvarsminister Peter Hultqvist (S)
          </note>
          <note>
            2014/15:469 Frånvaro av äldreprioriteringar
          </note>
          <note>
            av Lars-Arne Staxäng (M)
          </note>
          <note>
            till statsrådet Åsa Regnér (S)
          </note>
          <note>
            2014/15:470 Diskriminering av flyktingbarn
          </note>
          <note>
            av Ulla Andersson (V)
          </note>
          <note>
            till kultur- och demokratiminister Alice Bah Kuhnke (MP)
          </note>
          <note>
            § 24 Anmälan om skriftligt svar på fråga
          </note>
          <note>
            Skriftligt svar på följande fråga hade kommit in:
          </note>
          <note>
            den 27 april
          </note>
          <note>
            2014/15:420 Rätten för samkönade par att adoptera internationellt
          </note>
          <note>
            av Robert Hannah (FP)
          </note>
          <note>
            till kultur- och demokratiminister Alice Bah Kuhnke (MP)
          </note>
          <note>
            § 25 Kammaren åtskildes kl. 22.08 .
          </note>
          <note>
            Förhandlingarna leddes
          </note>
          <note>
            av talmannen från sammanträdets början till och med § 10 anf.
            51 (delvis),
          </note>
          <note>
            av andre vice talmannen därefter till ajourneringen kl. 15.52,
          </note>
          <note>
            av talmannen därefter till och med § 16 anf. 111 (delvis) och
          </note>
          <note>
            av andre vice talmannen därefter till sammanträdets slut.
          </note>
          <note>
            Vid protokollet
          </note>
          <note>
            LISA GUNNFORS
          </note>
          <note>
            /Eva-Lena Ekman
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Anmälan om ersättare
          </note>
          <note>
            § 3 Anmälan om fördröjda svar på interpellationer
          </note>
          <note>
            § 4 Ärende för hänvisning till utskott
          </note>
          <note>
            § 5 Ärenden för bordläggning
          </note>
          <note>
            § 6 Svar på interpellation 2014/15:506 om döljande av den faktiska
            energikostnaden
          </note>
          <note>
            Anf. 1 Statsrådet IBRAHIM BAYLAN (S)
          </note>
          <note>
            Anf. 2 CECILIE TENFJORD-TOFTBY (M)
          </note>
          <note>
            Anf. 3 Statsrådet IBRAHIM BAYLAN (S)
          </note>
          <note>
            Anf. 4 CECILIE TENFJORD-TOFTBY (M)
          </note>
          <note>
            Anf. 5 Statsrådet IBRAHIM BAYLAN (S)
          </note>
          <note>
            Anf. 6 CECILIE TENFJORD-TOFTBY (M)
          </note>
          <note>
            Anf. 7 Statsrådet IBRAHIM BAYLAN (S)
          </note>
          <note>
            § 7 Svar på interpellation 2014/15:519 om kärnkraftens förutsättningar
          </note>
          <note>
            Anf. 8 Statsrådet IBRAHIM BAYLAN (S)
          </note>
          <note>
            Ajournering
          </note>
          <note>
            Återupptagna förhandlingar
          </note>
          <note>
            § 8 Återrapportering från Europeiska rådets möte
          </note>
          <note>
            Anf. 9 Statsminister STEFAN LÖFVEN (S)
          </note>
          <note>
            Anf. 10 MARIE GRANLUND (S)
          </note>
          <note>
            Anf. 11 Statsminister STEFAN LÖFVEN (S)
          </note>
          <note>
            Anf. 12 MARIE GRANLUND (S)
          </note>
          <note>
            Anf. 13 Statsminister STEFAN LÖFVEN (S)
          </note>
          <note>
            Anf. 14 MARIA PLASS (M)
          </note>
          <note>
            Anf. 15 Statsminister STEFAN LÖFVEN (S)
          </note>
          <note>
            Anf. 16 MARIA PLASS (M)
          </note>
          <note>
            Anf. 17 Statsminister STEFAN LÖFVEN (S)
          </note>
          <note>
            Anf. 18 JOHAN NISSINEN (SD)
          </note>
          <note>
            Anf. 19 Statsminister STEFAN LÖFVEN (S)
          </note>
          <note>
            Anf. 20 JOHANNA JÖNSSON (C)
          </note>
          <note>
            Anf. 21 Statsminister STEFAN LÖFVEN (S)
          </note>
          <note>
            Anf. 22 JOHANNA JÖNSSON (C)
          </note>
          <note>
            Anf. 23 Statsminister STEFAN LÖFVEN (S)
          </note>
          <note>
            Anf. 24 EMMA WALLRUP (V)
          </note>
          <note>
            Anf. 25 Statsminister STEFAN LÖFVEN (S)
          </note>
          <note>
            Anf. 26 EMMA WALLRUP (V)
          </note>
          <note>
            Anf. 27 Statsminister STEFAN LÖFVEN (S)
          </note>
          <note>
            Anf. 28 TINA ACKETOFT (FP)
          </note>
          <note>
            Anf. 29 Statsminister STEFAN LÖFVEN (S)
          </note>
          <note>
            Anf. 30 TINA ACKETOFT (FP)
          </note>
          <note>
            Anf. 31 Statsminister STEFAN LÖFVEN (S)
          </note>
          <note>
            Anf. 32 DÉSIRÉE PETHRUS (KD)
          </note>
          <note>
            Anf. 33 Statsminister STEFAN LÖFVEN (S)
          </note>
          <note>
            Anf. 34 DÉSIRÉE PETHRUS (KD)
          </note>
          <note>
            Anf. 35 Statsminister STEFAN LÖFVEN (S)
          </note>
          <note>
            Anf. 36 EVA-LENA JANSSON (S)
          </note>
          <note>
            Anf. 37 Statsminister STEFAN LÖFVEN (S)
          </note>
          <note>
            § 9 (forts. från § 7) Svar på interpellation 2014/15:519 om kärnkraftens
            förutsättningar
          </note>
          <note>
            Anf. 38 MATTIAS BÄCKSTRÖM JOHANSSON (SD)
          </note>
          <note>
            Anf. 39 JOSEF FRANSSON (SD)
          </note>
          <note>
            Anf. 40 Statsrådet IBRAHIM BAYLAN (S)
          </note>
          <note>
            Anf. 41 MATTIAS BÄCKSTRÖM JOHANSSON (SD)
          </note>
          <note>
            Anf. 42 JOSEF FRANSSON (SD)
          </note>
          <note>
            Anf. 43 BÖRJE VESTLUND (S)
          </note>
          <note>
            Anf. 44 Statsrådet IBRAHIM BAYLAN (S)
          </note>
          <note>
            Anf. 45 MATTIAS BÄCKSTRÖM JOHANSSON (SD)
          </note>
          <note>
            Anf. 46 BÖRJE VESTLUND (S)
          </note>
          <note>
            Anf. 47 Statsrådet IBRAHIM BAYLAN (S)
          </note>
          <note>
            § 10 Svar på interpellation 2014/15:356 om kvinnors sysselsättning
          </note>
          <note>
            Anf. 48 Finansminister MAGDALENA ANDERSSON (S)
          </note>
          <note>
            Anf. 49 ERIK ULLENHAG (FP)
          </note>
          <note>
            Anf. 50 MONICA GREEN (S)
          </note>
          <note>
            Anf. 51 Finansminister MAGDALENA ANDERSSON (S)
          </note>
          <note>
            Anf. 52 ERIK ULLENHAG (FP)
          </note>
          <note>
            Anf. 53 MONICA GREEN (S)
          </note>
          <note>
            Anf. 54 EVA-LENA JANSSON (S)
          </note>
          <note>
            Anf. 55 Finansminister MAGDALENA ANDERSSON (S)
          </note>
          <note>
            Anf. 56 ERIK ULLENHAG (FP)
          </note>
          <note>
            Anf. 57 EVA-LENA JANSSON (S)
          </note>
          <note>
            Anf. 58 Finansminister MAGDALENA ANDERSSON (S)
          </note>
          <note>
            § 11 Svar på interpellation 2014/15:381 om marginalskatten
          </note>
          <note>
            Anf. 59 Finansminister MAGDALENA ANDERSSON (S)
          </note>
          <note>
            Anf. 60 ANETTE ÅKESSON (M)
          </note>
          <note>
            Anf. 61 MARIA MALMER STENERGARD (M)
          </note>
          <note>
            Anf. 62 MONICA GREEN (S)
          </note>
          <note>
            Anf. 63 EVA-LENA JANSSON (S)
          </note>
          <note>
            Anf. 64 ERIK ANDERSSON (M)
          </note>
          <note>
            Anf. 65 Finansminister MAGDALENA ANDERSSON (S)
          </note>
          <note>
            Anf. 66 ANETTE ÅKESSON (M)
          </note>
          <note>
            Anf. 67 MARIA MALMER STENERGARD (M)
          </note>
          <note>
            Anf. 68 MONICA GREEN (S)
          </note>
          <note>
            Anf. 69 EVA-LENA JANSSON (S)
          </note>
          <note>
            Anf. 70 ERIK ANDERSSON (M)
          </note>
          <note>
            (forts.)
          </note>
          <note>
            Ajournering
          </note>
          <note>
            Återupptagna förhandlingar
          </note>
          <note>
            § 11 (forts.) Svar på interpellation 2014/15:381 om marginalskatten
          </note>
          <note>
            Anf. 71 FREDRIK SCHULTE (M)
          </note>
          <note>
            Anf. 72 Finansminister MAGDALENA ANDERSSON (S)
          </note>
          <note>
            Anf. 73 ANETTE ÅKESSON (M)
          </note>
          <note>
            Anf. 74 FREDRIK SCHULTE (M)
          </note>
          <note>
            Anf. 75 Finansminister MAGDALENA ANDERSSON (S)
          </note>
          <note>
            § 12 Svar på interpellation 2014/15:384 om strategier för större
            skatteintäkter
          </note>
          <note>
            Anf. 76 Finansminister MAGDALENA ANDERSSON (S)
          </note>
          <note>
            Anf. 77 ANETTE ÅKESSON (M)
          </note>
          <note>
            Anf. 78 Finansminister MAGDALENA ANDERSSON (S)
          </note>
          <note>
            Anf. 79 ANETTE ÅKESSON (M)
          </note>
          <note>
            Anf. 80 FREDRIK SCHULTE (M)
          </note>
          <note>
            Anf. 81 LEIF JAKOBSSON (S)
          </note>
          <note>
            Anf. 82 Finansminister MAGDALENA ANDERSSON (S)
          </note>
          <note>
            Anf. 83 ANETTE ÅKESSON (M)
          </note>
          <note>
            Anf. 84 FREDRIK SCHULTE (M)
          </note>
          <note>
            Anf. 85 LEIF JAKOBSSON (S)
          </note>
          <note>
            Anf. 86 Finansminister MAGDALENA ANDERSSON (S)
          </note>
          <note>
            § 13 Svar på interpellation 2014/15:385 om tryckerimomsen
          </note>
          <note>
            Anf. 87 Finansminister MAGDALENA ANDERSSON (S)
          </note>
          <note>
            Anf. 88 ANETTE ÅKESSON (M)
          </note>
          <note>
            Anf. 89 Finansminister MAGDALENA ANDERSSON (S)
          </note>
          <note>
            Anf. 90 ANETTE ÅKESSON (M)
          </note>
          <note>
            Anf. 91 Finansminister MAGDALENA ANDERSSON (S)
          </note>
          <note>
            Anf. 92 ANETTE ÅKESSON (M)
          </note>
          <note>
            Anf. 93 Finansminister MAGDALENA ANDERSSON (S)
          </note>
          <note>
            § 14 Svar på interpellation 2014/15:393 om överskottsmålet
          </note>
          <note>
            Anf. 94 Finansminister MAGDALENA ANDERSSON (S)
          </note>
          <note>
            Anf. 95 JONAS JACOBSSON GJÖRTLER (M)
          </note>
          <note>
            Anf. 96 Finansminister MAGDALENA ANDERSSON (S)
          </note>
          <note>
            Anf. 97 JONAS JACOBSSON GJÖRTLER (M)
          </note>
          <note>
            Anf. 98 FREDRIK SCHULTE (M)
          </note>
          <note>
            Anf. 99 Finansminister MAGDALENA ANDERSSON (S)
          </note>
          <note>
            Anf. 100 JONAS JACOBSSON GJÖRTLER (M)
          </note>
          <note>
            Anf. 101 FREDRIK SCHULTE (M)
          </note>
          <note>
            Anf. 102 Finansminister MAGDALENA ANDERSSON (S)
          </note>
          <note>
            § 15 Svar på interpellation 2014/15:484 om få förskolechefer
            i rektorsprogrammet
          </note>
          <note>
            Anf. 103 Utbildningsminister GUSTAV FRIDOLIN (MP)
          </note>
          <note>
            Anf. 104 CAMILLA WALTERSSON GRÖNVALL (M)
          </note>
          <note>
            Anf. 105 Utbildningsminister GUSTAV FRIDOLIN (MP)
          </note>
          <note>
            Anf. 106 CAMILLA WALTERSSON GRÖNVALL (M)
          </note>
          <note>
            Anf. 107 Utbildningsminister GUSTAV FRIDOLIN (MP)
          </note>
          <note>
            Anf. 108 CAMILLA WALTERSSON GRÖNVALL (M)
          </note>
          <note>
            Anf. 109 Utbildningsminister GUSTAV FRIDOLIN (MP)
          </note>
          <note>
            § 16 Svar på interpellation 2014/15:346 om patientens rätt att
            välja
          </note>
          <note>
            Anf. 110 Statsrådet GABRIEL WIKSTRÖM (S)
          </note>
          <note>
            Anf. 111 LOTTA FINSTORP (M)
          </note>
          <note>
            Anf. 112 KRISTINA NILSSON (S)
          </note>
          <note>
            Anf. 113 CECILIA WIDEGREN (M)
          </note>
          <note>
            Anf. 114 Statsrådet GABRIEL WIKSTRÖM (S)
          </note>
          <note>
            Anf. 115 LOTTA FINSTORP (M)
          </note>
          <note>
            Anf. 116 KRISTINA NILSSON (S)
          </note>
          <note>
            Anf. 117 CECILIA WIDEGREN (M)
          </note>
          <note>
            Anf. 118 FREDRIK SCHULTE (M)
          </note>
          <note>
            Anf. 119 Statsrådet GABRIEL WIKSTRÖM (S)
          </note>
          <note>
            Anf. 120 LOTTA FINSTORP (M)
          </note>
          <note>
            Anf. 121 FREDRIK SCHULTE (M)
          </note>
          <note>
            Anf. 122 Statsrådet GABRIEL WIKSTRÖM (S)
          </note>
          <note>
            § 17 Svar på interpellation 2014/15:369 om Alliansens tillgänglighetsmiljard
          </note>
          <note>
            Anf. 123 Statsrådet GABRIEL WIKSTRÖM (S)
          </note>
          <note>
            Anf. 124 CECILIA WIDEGREN (M)
          </note>
          <note>
            Anf. 125 Statsrådet GABRIEL WIKSTRÖM (S)
          </note>
          <note>
            Anf. 126 CECILIA WIDEGREN (M)
          </note>
          <note>
            Anf. 127 Statsrådet GABRIEL WIKSTRÖM (S)
          </note>
          <note>
            Anf. 128 CECILIA WIDEGREN (M)
          </note>
          <note>
            Anf. 129 Statsrådet GABRIEL WIKSTRÖM (S)
          </note>
          <note>
            § 18 Svar på interpellation 2014/15:442 om Alkoholleveransutredningen
          </note>
          <note>
            Anf. 130 Statsrådet GABRIEL WIKSTRÖM (S)
          </note>
          <note>
            Anf. 131 FREDRIK SCHULTE (M)
          </note>
          <note>
            Anf. 132 Statsrådet GABRIEL WIKSTRÖM (S)
          </note>
          <note>
            Anf. 133 FREDRIK SCHULTE (M)
          </note>
          <note>
            Anf. 134 Statsrådet GABRIEL WIKSTRÖM (S)
          </note>
          <note>
            Anf. 135 FREDRIK SCHULTE (M)
          </note>
          <note>
            Anf. 136 Statsrådet GABRIEL WIKSTRÖM (S)
          </note>
          <note>
            § 19 Svar på interpellation 2014/15:457 om snusets hälsoeffekter
          </note>
          <note>
            Anf. 137 Statsrådet GABRIEL WIKSTRÖM (S)
          </note>
          <note>
            Anf. 138 JESPER SKALBERG KARLSSON (M)
          </note>
          <note>
            Anf. 139 Statsrådet GABRIEL WIKSTRÖM (S)
          </note>
          <note>
            Anf. 140 JESPER SKALBERG KARLSSON (M)
          </note>
          <note>
            Anf. 141 Statsrådet GABRIEL WIKSTRÖM (S)
          </note>
          <note>
            Anf. 142 JESPER SKALBERG KARLSSON (M)
          </note>
          <note>
            Anf. 143 Statsrådet GABRIEL WIKSTRÖM (S)
          </note>
          <note>
            § 20 Svar på interpellation 2014/15:476 om aktiebolag som driftsform
            för akutsjukhus
          </note>
          <note>
            Anf. 144 Statsrådet GABRIEL WIKSTRÖM (S)
          </note>
          <note>
            Anf. 145 ANDERS W JONSSON (C)
          </note>
          <note>
            Anf. 146 CECILIA WIDEGREN (M)
          </note>
          <note>
            Anf. 147 Statsrådet GABRIEL WIKSTRÖM (S)
          </note>
          <note>
            Anf. 148 ANDERS W JONSSON (C)
          </note>
          <note>
            Anf. 149 CECILIA WIDEGREN (M)
          </note>
          <note>
            Anf. 150 Statsrådet GABRIEL WIKSTRÖM (S)
          </note>
          <note>
            Anf. 151 ANDERS W JONSSON (C)
          </note>
          <note>
            Anf. 152 Statsrådet GABRIEL WIKSTRÖM (S)
          </note>
          <note>
            § 21 Bordläggning
          </note>
          <note>
            § 22 Anmälan om interpellationer
          </note>
          <note>
            § 23 Anmälan om frågor för skriftliga svar
          </note>
          <note>
            § 24 Anmälan om skriftligt svar på fråga
          </note>
          <note>
            § 25 Kammaren åtskildes kl. 22.08.
          </note>
          <note>
            Tryck: Elanders, Vällingby 2015
          </note>
        </div>
      </body>
    </text>
  </TEI>
</teiCorpus>
