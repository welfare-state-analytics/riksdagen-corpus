<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201415</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201415</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201415--46</head>
          <docDate when="2015-01-15">2015-01-15</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollen för den 18 och 19 december justerades.
          </note>
          <note>
            § 2 Avsägelse
          </note>
          <note>
            Andre vice talmannen meddelade att Hillevi Engström (M) avsagt
            sig uppdraget som ledamot av riksdagen från och med den 20 januari
            2015.
          </note>
          <note>
            Kammaren biföll denna avsägelse.
          </note>
          <note>
            § 3 Anmälan om gruppledare för partigrupp
          </note>
          <note>
            Andre vice talmannen meddelade att Moderaternas partigrupp anmält
            Jessica Polfjärd (M) som gruppledare för partigrupp .
          </note>
          <note>
            § 4 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2014/15: 201
          </note>
          <note>
            Till riksdagen
          </note>
          <note>
            Interpellation 2014/15: 201 Trafikdatalagring
          </note>
          <note>
            av Krister Hammarbergh (M)
          </note>
          <note>
            Interpellationen kommer att besvaras tisdagen den 27 januari
            2015.
          </note>
          <note>
            Skälet till dröjsmålet är tjänsteresa och andra åtaganden.
          </note>
          <note>
            Stockholm den 5 januari 2015
          </note>
          <note>
            Justitiedepartementet
          </note>
          <note>
            Anders Ygeman
          </note>
          <note>
            Interpellation 2014/15: 204
          </note>
          <note>
            Till riksdagen
          </note>
          <note>
            Interpellation 2014/15: 204 SBAB – ägardirektiv för att stötta
            gles- och landsbygd
          </note>
          <note>
            av Jeff Ahl (SD)
          </note>
          <note>
            Interpellationen kommer att besvaras tisdagen den 27 januari
            2015.
          </note>
          <note>
            Skälet till dröjsmålet är tidigare inbokade resor och arrangemang.
          </note>
          <note>
            Stockholm den 12 januari 2015
          </note>
          <note>
            Näringsdepartementet
          </note>
          <note>
            Mikael Damberg (S)
          </note>
          <note>
            Enligt uppdrag
          </note>
          <note>
            Fredrik Ahlén
          </note>
          <note>
            Expeditionschef
          </note>
          <note>
            § 5 Senaste dag för avlämnande av propositioner
          </note>
          <note>
            I enlighet med 9 kap. 3 § riksdagsordningen hade talmannen föreslagit
            att propositioner som regeringen avsåg skulle behandlas under
            innevarande riksmöte och för vilka särskild tidpunkt inte var
            föreskriven skulle avlämnas senast tisdagen den 17 mars.
          </note>
          <note>
            Kammaren biföll detta förslag.
          </note>
          <note>
            § 6 Förnyad bordläggning
          </note>
          <note>
            Följande dokument bordlades för andra gången:
          </note>
          <note>
            Yrkandet om misstroendeförklaring mot statsminister Stefan Löfven
            (S)
          </note>
          <note>
            § 7 Svar på interpellation 2014/15:155 om rättssäkra prövningar
            för uppehållstillstånd
          </note>
          <note type="speaker">
            Anf. 1 Justitie- och migrationsminister MORGAN JOHANSSON (S):
          </note>
          <note>
            Herr talman! Paula Bieler har frågat mig om vi kan förvänta oss
            en översyn av användningen av managementsystem inom Migrationsverket,
            om vi kan förvänta oss en utveckling där även andra rättsprövande
            myndigheter använder managementsystem, om jag har gjort ställningstagandet
            att det är ett problem när ansökningar beviljas trots att grund
            saknas samt vad jag avser att göra för att säkra att framtida
            beslut följer svensk lag.
          </note>
          <note>
            Rättssäkerhet är ett av flera grundläggande krav som ställs på
            statliga myndigheter, bland annat genom myndighetsförordningen.
            I Migrationsverkets instruktion har regeringen dessutom tydliggjort
            att myndigheten ska ha ett förutsebart och enhetligt beslutsfattande
            med hög rättslig kvalitet. Kravet avser alla ärenden som handläggs
            av myndigheten, vare sig de leder till avslag eller till bifall.
            För att se till att Migrationsverket tillgodo ser de krav som
            ställs följer regeringen löpande upp myndighetens verksamhet,
            bland annat i årsredovisningar och särskilda återrapporteringar
            och genom en regelbunden dialog med myndigheten.
          </note>
          <note>
            Mot bakgrund av denna uppföljning vill jag betona att den bild
            som Paula Bieler målar upp av myndigheten, där snabba beslut överordnas
            kraven på en rättssäker prövning, är missvisande. För det första
            har verket höga krav på prövningen. Varje asylsökande har rätt
            till en rättssäker prövning. Asylbeslut fattas som huvudregel
            genom så kallade tvåpersonsbeslut, där handläggare föredrar varje
            ärende för en särskild beslutsfattare. För det andra arbetar verket
            aktivt med att så tidigt som möjligt i processen klarlägga identiteten
            hos den sökande. Man har också utvecklat förmågan att bedöma äktheten
            i de handlingar som lämnas in, vilket är en klar vinst ur en rättssäkerhetssynpunkt.
            För det tredje bedrivs en systematisk utveckling av den interna
            uppföljningen av den rättsliga kvaliteten i verksamheten. Inom
            ramen för detta arbete har Migrationsverket bland annat utvecklat
            mätningar som underlag för lärande genom att låta resultatet av
            analyserna återföras till medarbetarna. Min bedömning är att dessa
            insatser tydligt bidrar till en god rättslig kvalitet. Regeringen
            kommer att fortsätta att följa utvecklingen på området noga.
          </note>
          <note>
            När det gäller frågan om vilka styrmodeller som myndigheter använder
            sig av får man inte glömma att det är myndighetsledningens ansvar
            att se till att det finns en betryggande intern styrning och kontroll
            vid myndigheten. Det står därför inte bara ledningen fritt, utan
            det är också dess skyldighet att inom givna ramar styra och leda
            verksamheten på bästa sätt. Det är fullt naturligt att myndigheter
            följer utvecklingen av olika styrmodeller och anpassar dessa till
            verksamheten. Jag vet att Migrationsverket löpande utvecklar sina
            metoder, bland annat för att uppnå målet om hög rättslig kvalitet
            i prövningen.
          </note>
          <note>
            Jag har förtroende för verkets ledning och för att den bäst bedömer
            hur verksamheten internt ska styras och ledas framöver. Jag ser
            därför inget behov av att genomföra den översyn som anförs i interpellationen.
          </note>
          <note type="speaker">
            Anf. 2 PAULA BIELER (SD):
          </note>
          <note>
            Herr talman! Jag tackar för svaret, fast det egentligen inte
            var särskilt mycket konkreta svar på mina frågor.
          </note>
          <note>
            Interpellationen grundar sig som bekant i en undersökning som
            den granskande journalisten Ivar Arpi har gjort. Han har genomfört
            intervjuer med ett antal medarbetare på M igrationsverket, där
            de fick ge sin historia när det gäller hur det fungerar för dem.
            Det finns berättelser om att man hanterar flera fall om dagen,
            att man inte hinner utreda regelbundet och att man helt enkelt
            har en stor press på sig uppifrån att snarare prestera resultat
            än att se till att det finns en god kvalitet i de undersökningar
            som görs.
          </note>
          <note>
            Det är givetvis bra att formulera tydliga krav. Men om man inte
            ser till att de också säkerställs och att uppföljningen stämmer
            och om medarbetare på Migrationsverket själva säger att de inte
            upplever att de kan leva upp till kraven gör det varken till eller
            från att det finns krav på något papper någonstans.
          </note>
          <note>
            Det går givetvis att hävda att detta är en undersökning av en
            journalist. Generaldirektören har själv sagt att detta skulle
            vara något slags tesdriven journalistik. Men jag håller i min
            hand här en intervjustudie som Migra ­ tionsverket självt har
            genomfört. Rapporten släpptes den 5 december 2014. Det är en intervjustudie
            av hur man styr och hur verksamheten fungerar. Redan i sammanfattningen
            slår man fast att det övervägande intrycket av intervjuerna är
            att Migrationsverket i stor utsträckning styr på resultat. Lite
            längre ned står det: Däremot visar inte intervjuerna med någon
            större tyd ­ lighet att vi styr på principer, det vill säga hur
            vi tänker.
          </note>
          <note>
            På nästa sida, s. 5 i sammanfattningen, finns ett stycke om hur
            styr ­ ningen formar en struktur som påverkar våra handlingssätt.
            Där står: Det material som framkommit i intervjustudien pekar
            på att Migrationsverket har ett produktionstänkande, som tenderar
            att överskugga andra synsätt. Uppföljning och styrning av den
            enskilda individens produktion får till följd att den enskilda
            medarbetaren fokuserar på att klara sina produk ­ tionsmål, ibland
            på för helheten kontraproduktiva sätt. Detta kan inte av ­ hjälpas
            genom informationsinsatser till medarbetarna utan är en konse
            ­ kvens av styrningen och fokuseringen på individuella prestationer.
            En så ­ dan styrning innebär att vi missar helhetssynen och effektiviteten
            i hela processen. Fokuseringen på produktionsmål i en delprocess
            kan få till följd att effektiviteten i andra delar av processen
            försämras. Dessutom kan för ­ bättringsarbetet för effektivare
            arbetsmetoder bli eftersatt. Även kvalitet, service och bemötande
            blir lätt eftersatta med en sådan ensidig fokusering. I slutändan
            blir det den enskilda medarbetaren som tampas med konflikten mellan
            kraven att nå produktionsmålen, att ha god kvalitet och att ge
            en bra service.
          </note>
          <note>
            Med anledning av det ökade trycket på Migrationsverket till följd
            av allt större migrationsströmmar till vårt land och allt fler
            asylansökningar är det rimligt att anta att trycket knappast kommer
            att minska. Det kommer att bli ännu svårare att hantera.
          </note>
          <note>
            Jag vill återigen ställa frågan om man anser att det finns ett
            behov av en översyn mot bakgrund av de återkommande rapporterna
            om att det inte fungerar för medarbetarna. De har stor press på
            sig, och de hinner inte med. Jag vet att man talar om snabbanställningar
            och snabbrekryteringar. Hur kommer det att påverka kvaliteten
            när man inte hinner rekrytera personal med god undersökning i
            förväg?
          </note>
          <note>
            Samtidigt vill jag påminna om att en av mina frågor var om justitie-
            och migrationsministern anser att det är ett problem om ansökningar
            beviljas utan att det egentligen finns grund för det. Det svaret
            tycker jag inte att jag fick alls.
          </note>
          <note type="speaker">
            Anf. 3 Justitie- och migrationsminister MORGAN JOHANSSON (S):
          </note>
          <note>
            Herr talman! Det är klart att det skulle vara ett problem om
            ansökningar beviljas utan att det finns grund för det. Men det
            finns ingenting som tyder på att så sker.
          </note>
          <note>
            Jag har läst den så kallade undersökningen i tidningen Neo som
            Paula Bieler talar om. Hon påstår att man har intervjuat ett antal
            medarbetare. Vad är det för undersökning? Artikeln är enligt min
            uppfattning både oseriös och spekulativ. Den grundar sig helt
            och hållet på intervjuer med fyra källor, varav tre är anonyma.
            Den enda källan som är känd slutade på Migrationsverket för tre
            år sedan. Det är alltså den grund som Paula Bieler har att stå
            på för sin interpellation.
          </note>
          <note>
            Som om det inte vore nog har inte heller artikelförfattaren brytt
            sig om att fråga Migrationsverket om påståendena i artikeln är
            sanna. Det påstås till exempel att medarbetarna får göra två utredningar
            om dagen. Om man läser Anders Danielssons svar på artikeln framgår
            det att genomsnittet är två utredningar i veckan. Han säger också
            att den tid som läggs ned på varje utredning inte har minskat.
            Det man har minskat på för att få ned handläggningstiderna är
            ledtiderna, det vill säga hur länge saker och ting får ligga och
            vänta. Den tid man ägnar åt varje utredning har inte minskat.
          </note>
          <note>
            I artikeln står det också att sjukskrivningarna har ökat på Migrationsverket.
            Även där kunde journalisten eller kanske Paula Bieler själv ha
            bemödat sig om att kontrollera fakta. Sjukskrivningarna på Migrationsverket,
            när det gäller de som hanterar asylansökningar, ligger på mellan
            3,7 och 4,2 procent. Det ligger under genomsnittet för jämförbara
            myndigheter. Varken Paula Bieler eller artikelförfattaren bryr
            sig om att kontrollera någonting av detta. Det leder mig till
            slutsatsen att syftet med den artikel som Paula Bieler bygger
            hela sin interpellation på inte är att söka sanningen, utan syftet
            är att försöka ställa Migrationsverkets verksamhet i dålig dager.
            Vilka politiska incitament eller intressen som finns bakom det
            överlåter jag åt andra att bedöma.
          </note>
          <note>
            Min bild är att Migrationsverket gör ett väldigt bra jobb, under
            svåra förutsättningar. Alla granskningar som har gjorts, också
            av fristående organ som till exempel UNHCR, visar att Sverige
            har väldigt hög rättslig kvalitet när det gäller asylansökningar.
            Och det är jag stolt över.
          </note>
          <note>
            Man ska samtidigt vara medveten om att verket står inför stora
            utmaningar. Det är också därför som många fler anställs nu. Det
            är inte på det sättet att verket slentrianmässigt tar in människor
            från gatan utan den kompetens som behövs. De ser till att de som
            nu kommer till verket verkligen kan sina saker. Men då får vi
            också vara beredda på att handläggningstiderna förlängs. Det kommer
            vi att se framöver. De ligger nu på i genomsnitt fyra till fem
            månader och kommer kanske att gå upp till tio månader.
          </note>
          <note>
            Om vi bara hade velat blåsa på och öka, utan att bry oss om kvaliteten,
            hade handläggningstiderna kanske kunnat ligga kvar. Men det vill
            vi inte. Vi vill säkerställa att kvaliteten i utredningen fortsättningsvis
            kommer att ligga på mycket hög nivå, som den gör enligt alla de
            utredningar och oberoende granskningar av myndigheten som har
            gjorts så här långt.
          </note>
          <note type="speaker">
            Anf. 4 PAULA BIELER (SD):
          </note>
          <note>
            Herr talman! Migrationsverket är väl inte direkt oberoende. De
            är i allra högsta grad beroende. Som sagt citerade jag här Migrationsverkets
            egen internrapport i vilken de når samma slutsats som Ivar Arpi
            gör i sin artikel. Där har för övrigt 31 personer intervjuats.
            De påstår själva att det visserligen inte är ett representativt
            urval, men utifrån de intervjusvar som har kommit in ges ändå
            en koncentrerad bild av att samma tendenser, samma indikationer,
            finns på att det är produktion och produktionsmål som styr snarare
            än kvalitet.
          </note>
          <note>
            Ingenstans nämnde jag sjukskrivningar. Men eftersom ministern
            ändå tog upp det kan jag citera Ivar Arpis svar på Anders Danielssons
            blogginlägg som nämndes . Just när det gäller sjukskrivningar
            svarar han och påpekar att de hade ökat på en enda enhet, i just
            det fallet, och att det inte var generellt. Men det har som sagt
            inte med grundfrågan att göra, nämligen hur rättssäkra själva
            prövningarna är.
          </note>
          <note>
            Ivar Arpi bemöter också påståenden om snittet på hur många utredningar
            man har. Det finns de som har betydligt fler än två till fyra
            i veckan. De tjänstemän som Ivar Arpi har varit i kontakt med
            har vittnat om att det är betydligt fler. På exempelvis Merit
            Wagers blogg har många ” miggor ”, som de som arbetar på Migrationsverket
            kallas där, regelbundet rapporterat om sin situation och hur de
            inte riktigt hinner med.
          </note>
          <note>
            När Arpis artikel kom ut kritiserade en ”migga” den lite grann,
            på just den blogg där ”miggorna” rapporterar. Hon sk rev att de
            faktiskt har lämnat l eansystemet bakom sig, managementsystemet
            som var importerat från Toyotas biltillverkningsfabriker – hur
            nu det ska fungera när man bedömer människor. Hon återkom dock
            i ett senare inlägg och skrev att de visserligen har lämnat l
            eansystemet bakom sig men i stäl let för l ean nu har ”DLO – Den
            Lärande Organisationen!”.
          </note>
          <note>
            Jag uppfattar ministerns svar som att det är det som åsyftas,
            lärande och att redovisa tillbaka till medarbetarna. Jag tänker
            nu citera från det brev och det inlägg som medarbetaren på Migrationsverket
            har skrivit: ”I stället för lean har vi nu DLO – Den Lärande Organisationen!
            Lean-coacherna har bytts ut till DLO-folk. Jag har inget emot
            att vi ska ’lära oss’, men jag är skeptisk till vad DLO kan ge
            oss. Hittills har jag varit med på rollspel som inte gett mig
            några nya insikter. Jag har varit tvungen att titta på klipp från
            amerikansk film för att sedan få frågor om den. Syftet var att
            jag skulle förstå hur minnet fungerar. Vi fick också ta del av
            en påhittad asylutredning i två olika versioner. I den ena bjöd
            utredaren inte på vatten, höll inte på med ’small talk’ i början
            utan gick rakt på sak. Resultatet blev att den sökande inte öppnade
            sig och därför inte framstod som trovärdig. Syftet var att vi
            skulle lära oss det är viktigt att vara empatisk, att få den sökande
            att trivas. Först då kan den sökande öppna sig berätta om sina
            asylskäl på ett trovärdigt sätt. Om det vore så väl, så enkelt,
            ja då skulle jag inte bara bjuda på vatten utan även på te och
            jag skulle också prata om väder och vind hur länge som helst.
            Men så ser ju inte verkligheten ut. Den asylsökande är sällan
            intresserad av ’small talk’ och bryr sig inte om ifall vi bjuder
            på vatten eller inte. Naturligtvis ska vi behandla alla människor
            med respekt men när en människa söker asyl så kan det inte vara
            min uppgift som utredare att lirka ur honom varför han eller hon
            gör det! Det måste den sökande själv veta och berätta det för
            mig, som representerar svenska staten.”
          </note>
          <note>
            Jag anser fortfarande att jag inte riktigt har fått fullt svar
            på frågan om man tar de här berättelserna från medarbetare på
            Migrationsverket på allvar. Det är medarbetare som regelbundet
            rapporterar om missförhållandena och om styrning som inte alls
            fungerar.
          </note>
          <note>
            I en av Migrationsverkets egna rapporter skriver de att de fokuserar
            på produktion, på att ge beslut snarare än att se till att de
            besluten är ordentligt förankrade och ordentligt undersökta.
          </note>
          <note type="speaker">
            Anf. 5 Justitie- och migrationsminister MORGAN JOHANSSON (S):
          </note>
          <note>
            Herr talman! Det finns 5 000 medarbetare på Migrationsverket.
            Det är klart att inte alla av dem är nöjda med sin arbetssituation,
            särskilt inte när arbetsbelastningen har ökat som den har gjort.
            Då kan man såklart hitta människor som säger att de inte är nöjda
            med något, inte tycker om en viss utbildning eller tycker att
            något leder åt fel håll. De finns såklart.
          </note>
          <note>
            Påståendet om en allmän bild av att kvaliteten har försämrats
            på så sätt att man beviljar asylansökningar i fall där det inte
            finns grund för dem – det är det som är Paula Bielers tes – har
            Paula Bieler dock inte stöd för någonstans, inte heller i de lösryckta
            citat som hon använde i sitt första inlägg. Ingenstans i Migrationsverkets
            egen rapport från december, s om hon citerar, står det något om
            att detta skulle påverka kvaliteten på ett sådant sätt att man
            beviljar asylansökningar när det inte finns grund för det. Hon
            för en diskussion där hon låtsas att det pekar på det. Men när
            man läser det finstilta finner man i själva verket ingen som helst
            grund för detta.
          </note>
          <note>
            Migrationsverket har som sagt utmaningar. Men man kan inte föra
            en diskussion baserad på lösryckta citat eller på enstaka källor.
            Dessutom visar det sig att artikelförfattaren i det här fallet
            inte har brytt sig om att kontrollera fakta. Genomsnittet är inte
            två utredningar om dagen. Det är två utredningar i veckan. Sjukskrivningarna
            har inte ökat generellt sett. De ligger till och med under de
            andra jämförbara myndigheterna. En artikelförfattare och journalist
            – jag är själv journalist i botten – måste då bemöda sig om att
            gå till Migrationsverket och fråga om det ligger något i det eller
            om det bara är prat. Det har han inte brytt sig om att göra. Det
            har inte heller interpellanten brytt sig om att göra. Hon går
            helt och hållet på dessa lösryckta citat från enstaka källor.
          </note>
          <note>
            Migrationsverket och svensk migrationspolitik står inför stora
            utmaningar. Så är det. Vi måste upprätthålla kvaliteten i hanteringen
            av asylansökningarna. Jag är helt övertygad om att Migrationsverket
            slår vakt om det. Och jag har fullt förtroende för Migrationsverkets
            ledning när det gäller det. Samtidigt har vi fler ansökningar
            om asyl än vi har haft på väldigt länge, vilket beror på situationen
            i omvärlden. 50 miljoner människor är på flykt. Det är fler än
            sedan andra världskriget. Många av dem kommer till Sverige.
          </note>
          <note>
            En av de stora uppgifterna framöver för regeringen är att se
            till att skapa ordning och reda i den totala verksamheten. Då
            talar jag inte om Migrationsverket i första hand. Det handlar
            om hur vi ska se till att de människor som nu kommer till Sverige
            kan lära sig svenska och komma in i arbete snabbt.
          </note>
          <note>
            Man ska vara väl medveten om att vi kan se en utmaning just nu
            när det gäller antalet människor, men vi ska också veta att många
            av de som kommer hit har väldigt god utbildning. Det är läkare,
            det är lärare, det är sjuksköterskor och det är statsvetare. Det
            är människor som kommer att kunna vara med och bygga upp Sverige
            framöver, om vi bara ser till att få dem i arbete snabbt och hjälper
            dem in på svensk arbetsmarknad. Det är den stora utmaningen.
          </note>
          <note>
            Migrationsverket ska nog klara av att fortsätta att upprätthålla
            en internationellt sett mycket hög nivå när det gäller kvaliteten
            i asylansökningarna. Där har jag fullt förtroende för verket.
            Jag ser också att de inte tar de snabba vägarna med att bara anställa
            folk som kanske inte har kompetens, utan de är beredda på att
            det får ta lite längre tid att hantera ansökningarna b ara det
            blir riktigt och rätt gjort. Där litar jag som sagt fullt och
            fast på verkets ledning.
          </note>
          <note type="speaker">
            Anf. 6 PAULA BIELER (SD):
          </note>
          <note>
            Herr talman! Integrationspolitiken och vad man gör för att integrera
            personer som kommer till vårt land i samhället är väl en fråga
            för en annan diskussion. Där finns mycket att säga, men det är
            inte det som vi diskuterar här, utan vi diskuterar hur väl det
            fungerar på Migrationsverket.
          </note>
          <note>
            En av de saker som jag lyfte fram i min interpellation var också
            det faktum att man bara kan överklaga om man får avslag. Det finns
            inte någon kontrollfunktion för att säkerställa att det finns
            rätt grunder för beviljade ansökningar. Med ett högt tryck, med
            höga krav på att nå höga produk ­ tionsmål, med många fattade
            beslut, blir också ett snabbt ja-beslut mer för ­ delaktigt än
            ett nej-beslut som kanske kommer att överklagas.
          </note>
          <note>
            Det här gäller inte bara ett par enstaka fall , utan det gäller
            flera utredningar. Jag är medveten om att det är en blogg och
            att det är anonyma källor, men detta har under lång tid rapporterats
            från många olika medarbetare på Migrationsverket. De säger inte
            uttryckligen att man i för hög grad beviljar ansökningar, men
            de säger uttryckligen att det fokuseras mer på produktion än på
            at t se till att principerna följs och att det är kvalitet i det
            som man får fram. Detta tycker jag är väldigt oroande. Man bör
            se över hur väl det följs upp och vad som kommer att göras åt
            det.
          </note>
          <note>
            Jag hade också en fråga om vi kan förvänta oss att den utveckling
            som vi har sett på Migrationsverket med managementsystem, snabba
            beslut och fokus på produktion kommer att sprida sig till andra
            myndigheter. Nu vet jag att d en generaldirektör som införde l
            eansystemet på Migrationsverket senare gick vidare till Försäkringskassan,
            och nyligen blev han utsedd till rikspolischef. Jag hoppas innerligt
            att man inte kommer att tillåta att det införs snabba system för
            styrning som leder till snabba beslut och ett fokus snarare på
            hur snabbt man arbetar än på vilken kvalitet man håller.
          </note>
          <note type="speaker">
            Anf. 7 Justitie- och migrationsminister MORGAN JOHANSSON (S):
          </note>
          <note>
            Herr talman! Låt mig sammanfatta: Påståendet som finns i artikeln
            om att sjukskrivningarna har ökat och ligger på en så hög nivå
            är inte sant. Påståendet att man gör i genomsnitt två utredningar
            om dagen är inte sant. Det hade artikelförfattaren och interpellanten
            hur lätt som helst kunnat kontrollera. Påståendet att man nu lägger
            ned mindre och mindre tid på varje asylansökan är inte heller
            sant. Det som man har minskat är ledtiderna, inte den tid som
            man lägger ned på utredningarna. Påståendet att det går att leda
            i bevis att kvaliteten som sådan har försämrats är inte sant.
            Det finns varken stöd i den intervjuundersökning som Paula Bieler
            hänvisar till eller i någon av de oberoende utredningar och genomgångar
            som görs av svenskt asylsystem, till exempel av UNHCR.
          </note>
          <note>
            Vad Paula Bieler tillsammans med artikelförfattaren försöker
            att göra är att måla upp en bild som i grunden är missvisande
            och spekulativ och inte med sanningen överensstämmande. Sedan
            pryder man den bilden med några citat.
          </note>
          <note>
            Återigen: Det finns 5 000 medarbetare på Migrationsverket. Det
            är klart att man bland så många anställda kan hitta människor
            som säger: Det fungerar inte på vår arbetsplats, så vi vill ha
            någonting annat. Det ska man naturligtvis lyssna på, men att uppfatta
            det som en generell bild av verksamheten är faktiskt inte korrekt,
            enligt min uppfattning.
          </note>
          <note>
            Vi från regeringen kommer naturligtvis att fortsätta att i dialog
            med Migrationsverket följa utvecklingen på det här området väldigt
            noga. Jag träffar Migrationsverkets ledning ganska ofta. Vi träffades
            i Norrköping så sent som i december, och vi har lagt in ett nytt
            möte i februari. Det gör att jag vet att detta blir en av Sveriges
            stora utmaningar framöver, och regeringen har all anledning att
            se till att det här fungerar på ett bra sätt.
          </note>
          <note>
            Överläggningen var härmed avslutad.
          </note>
          <note>
            § 8 Svar på interpellation 2014/15:177 om industrins konkurrenskraft
          </note>
          <note type="speaker">
            Anf. 8 Statsrådet IBRAHIM BAYLAN (S):
          </note>
          <note>
            Herr talman! Cecilie Tenfjord-Toftby har frågat mig vilka åtgärder
            jag avser att vidta för att säkra den svenska konkurrenskraften
            och våra svenska jobb. Hon har också frågat om jag och regeringen,
            innan det politiska beslut som nu hotar med att driva upp elpriser,
            riskera elbrist och öka faran för att göra oss beroende av andra
            länders mindre klimatsmarta elproduktion, analyserat effekten
            på Sveriges konkurrenskraft och svenska jobb.
          </note>
          <note>
            Svenska jobb och svensk industris konkurrenskraft är och kommer
            att förbli centrala mål för regeringen. Energipolitiken har en
            avgörande betydelse i detta. Förutsägbarhet och långsiktiga spelregler
            är nödvändiga för att komma till rätta med de problem och farhågor
            för negativa effekter som Cecilie Tenfjord-Toftby lyfter fram.
          </note>
          <note>
            Jag har sedan regeringen tillträdde ägnat mycket tid åt att träffa
            företrädare för näringslivet, elproducenterna, forskare, fackförbund
            och andra nyckelaktörer för att få höra hur de ser på de utmaningar
            som den framtida energipolitiken ska svara emot. Osäkerheten kvarstår
            om hur man ska hantera energisystemet och säkra tillgången på
            energi när de äldsta kärnkraftsreaktorerna måste fasas ut av lönsamhetsskäl.
          </note>
          <note>
            För att möta de utmaningar som den svenska elförsörjningen står
            inför har regeringen aviserat tillsättandet av en energikommission.
            Regeringen kommer därför att bjuda in till blocköverskridande
            samtal i en särskild energikommission med målet att skapa en långsiktigt
            hållbar energiöverenskommelse med brett stöd i riksdagen.
          </note>
          <note>
            En viktig utgångspunkt är att samtalen också involverar industrin
            och andra intressenter och tar sin utgångspunkt i en ambitiös
            genomlysning av bland annat de långsiktiga frågeställningar om
            tillgången på el, effektbalans och elpris som Cecilie Tenfjord-Toftby
            pekar på.
          </note>
          <note type="speaker">
            Anf. 9 CECILIE TENFJORD-TOFTBY (M):
          </note>
          <note>
            Herr talman! Jag vill tacka statsrådet Baylan för svaret. Jag
            vill också klargöra att jag lämnade in interpellationen innan
            den rödgröna budgeten föll, så många av frågorna har – som tur
            är – fallit bort i och med att d et nu är allianspartiernas budget
            som gäller.
          </note>
          <note>
            Jag hade kanske väntat mig ett mer klargörande svar på hur den
            rödgröna regeringen som helhet ser på energipolitikens roll i
            det svenska samhället.
          </note>
          <note>
            Jag är glad över att statsrådet Baylan upprepar vikten av vår
            svenska konkurrenskraft. Den är avgörande för jobb och välfärd
            och möjligheten att göra de investeringar som ett modernt samhälle
            kräver.
          </note>
          <note>
            Den utveckling som alliansregeringen åstadkom med 350 000 nya
            jobb och finanser som hör till världens mest solida i en tid som
            präglades av finanskris och efterföljande lågkonjunktur måste
            få fortsätta.
          </note>
          <note>
            Energipolitiken har en avgörande betydelse för vår konkurrenskraft,
            säger statsrådet Baylan, och jag håller med till hundra procent.
            Därför blir jag lite orolig när statsrådet i sitt svar inte nämner
            något om regeringskompisen Miljöpartiets syn på energipolitiken.
            Vice statsminister n och Miljöpartiets språkrör Åsa Romson har
            lovat att stänga ett antal reaktorer under denna mandatperiod,
            inte av hänsyn till den svenska industrins konkurrenskraft, inte
            heller av klimatskäl utan för att Miljöpartiet inte gillar kärnkraft.
          </note>
          <note>
            Under valrörelsen kunde vi gång på gång se de rödgröna klyftorna
            när det gäller synen på energifrågorna. Bilden av Stefan Löfven
            som inte klarade av att säga vare sig ja eller nej till ny kärnkraft
            blev en symbol, inte bara för de rödgrönas splittring utan även
            för den splittring som vi ser inom Socialdemokraterna. Den na
            oenighet om vilka mål som ska styra energipolitiken verkar ha
            följt med de rödgröna in på Rosenbad. Så länge ni satt i opposition
            hindrade det inte att avgörande beslut för industri, tillväxt
            och jobb kunde fattas. Men nu riskerar det att bli ett hot mot
            våra jobb och vår välfärd.
          </note>
          <note>
            Herr talman! Jag vill fråga statsrådet Baylan: Vilka prioriteringar
            anser Baylan ska styra den framtida energipolitiken? Är det konkurrenskraft,
            klimatmål eller ett enskilt partis motvilja mot ett energislag
            som i dag uppfyller några av de viktigaste målen för hållbar elproduktion
            som är avgörande?
          </note>
          <note>
            Vidare undrar jag – om det, som jag hoppas, är konkurrenskraften,
            jobben och klimatet som är avgörande för vår energipolitik – om
            Baylan är villig att ge kärnkraften en chans om det visar sig
            att den kan vara med och uppfylla de mål som vi har. Kan Baylan
            i så fall säga sig tala för hela regeringen, inte bara för sitt
            eget parti, eller är det så att den kommande energikommissionen,
            som jag ser fram emot att få ta del av, inte bara ska reda ut
            våra mål i den här kammaren utan även reda ut den konflikt som
            finns inom regeringen, mellan Socialdemokraterna och Miljöpartiet?
          </note>
          <note type="speaker">
            Anf. 10 Statsrådet IBRAHIM BAYLAN (S):
          </note>
          <note>
            Herr talman! Utgångspunkten för energipolitiken är att vi ska
            uppfylla alla de mål som Cecilie Tenfjord-Toftby tar upp. Det
            handlar om konkurrenskraft. Vi ska vara konkurrenskraftiga gentemot
            länder med liknande industriella strukturer, sådana som vi konkurrerar
            med till vardags.
          </note>
          <note>
            Elproduktionen ska vara klimatsmart, för i grunden finns det
            få länder i världen som har så goda förutsättningar för förnybar
            elproduktion som Sverige. Vi har mycket skog, biomassa, vilket
            har stor potential. Den utgör redan en stor del av energiproduktionen
            för uppvärmning. 140 terawattimmar per år får vi i dag från biomassan.
            Vi också har vatten. Hälften av vår elproduktion kommer från vattenkraft.
          </note>
          <note>
            Trots en del diskussioner om när det blåser och inte blåser i
            vårt land kan vi konstatera att det blåser väldigt mycket. Det
            blåser året om, något mindre på sommaren och kanske något mer
            på vintern. Man kan ibland tycka att det blåser alltför mycket,
            men när det gäller energiproduktionen är det bra. Tekniken för
            solceller går framåt med ganska hög hastighet. Det gäller både
            nedgången i pris och också en viss förbättring beträffande verkansgraden.
          </note>
          <note>
            Allt detta möjliggör för Sverige att kombinera de storheter som
            interpellanten tar upp. Vi ska ha konkurrenskraftiga priser på
            elproduktionen. Vi ska kunna säkra tillgången på elenergi. Dessutom
            ska det göras klimatsmart. Jag är övertygad om att dessa även
            fortsatt ska vara de tre ben som energipolitiken ska vila på och
            som det i grund och botten finns stor enighet om i Sveriges riksdag.
            Det är det ena.
          </note>
          <note>
            Det andra handlar om industrins konkurrenskraft. Jag kan försäkra
            interpellanten att det sällan har funnits en statsminister som
            den nuvarande, som så genomgående och djupt förstår just industrins
            villkor, detta efter att större delen av sitt vuxna liv ha verkat
            inom industrin. Därför kommer vi naturligtvis – här vill jag vara
            tydlig – att agera för att säkra tillgången på konkurrenskraftig
            el för lång tid framöver. Jag är övertygad om att det går.
          </note>
          <note>
            Om man läser interpellantens fråga kan man få intrycket av ko
            på isen när det gäller elproduktionen och tillgången på energi
            i Sverige, men alla oberoende rapporter visar på motsatsen. Sverige
            är i dag nettoexportör av elenergi. Vi kommer antagligen att fortsätta
            att vara det under de kommande fem, sex, sju, åtta åren. Det visar
            rapporter från inte minst Energimyndigheten.
          </note>
          <note>
            Men det räcker inte. Det finns i dag stor efterfrågan på långsiktighet
            och förutsägbarhet från industrin, från näringslivet, från fackförbunden,
            från miljöorganisationerna och från andra intressenter. Jag förstår
            det. Jag delar till fullo den uppfattningen. Många av de investeringar
            som behöver göras i det svenska energisystemet är sådana att de
            verkar över kanske 30, 40, 50 år. Under den tiden kommer det att
            vara ganska många riksdagsval, och man gör inte den typen av stora
            investeringar med mindre än att man kan säkra en rimlig avkastning
            på de pengar man investerar.
          </note>
          <note>
            Det är därför regeringens uppfattning att vi ska lägga undan
            de värsta stridigheterna och försöka komma överens om e tt energisystem
            som är hållbart och konkurrenskraftigt och som säkrar elen till
            de svenska hushållen och till industrin.
          </note>
          <note type="speaker">
            Anf. 11 CECILIE TENFJORD-TOFTBY (M):
          </note>
          <note>
            Herr talman! Jag håller helt med statsrådet Baylan om att förnybar
            energi är viktigt. Under alliansregeringens tid har andelen förnybar
            el i vårt system vuxit på ett fantastiskt bra sätt, mycket snabbare
            och med mycket större volym än någonsin tidigare. Så ska det fortsätta.
          </note>
          <note>
            Osäkerheten kvarstår dock om hur man ska hantera energisystemet
            och säkra tillgången på energi när de äldsta kärnkraftsreaktorerna
            måste fasas ut av lönsamhetsskäl. Det är inte jag som säger det.
            Det är statsrådet Baylan som säger det. Ska jag tolka svaret så
            att statsrådet faktiskt är orolig, även om han säger att vi har
            tillräckligt med en ergi för fem, sex, sju, åtta år? Jag vet att
            ledtiderna för att bygga till exempel ny kärnkraft är 15–20 år,
            och även för förnybar elproduktion är det fråga om långa ledtider.
            Det är inte speciellt lugnande att vi har tillräckligt med el
            för kanske åtta år framåt.
          </note>
          <note>
            Ska jag tolka svaret från Baylan som att statsrådet är orolig
            för vad som ska hända när kärnkraftens lönsamhet blir så låg att
            den måste stängas av ekonomiska skäl? I så fall borde resultatet
            av den oron vara att energipolitiken ska underlätta för kärnkraften
            att vara kvar så länge den uppfyller de säkerhetskrav som finns.
            I dag är det svårt att beräkna kärnkraftens livslängd då det inte
            bara är säkerheten utan även aviserade politiska beslut, till
            exempel vice statsministerns löfte om att stänga ett antal kärnkraftsreaktorer,
            som är avgörande för möjligheten att bibehålla produktionen. Det
            är inte speciellt långsiktigt.
          </note>
          <note>
            Jag tycker att långsiktighet är viktigt och måste därför fråga
            om den rödgröna regeringen, ifall den får möjlighet till det,
            kommer att höja effektskatterna och införa politiskt motiverade
            höjda säkerhetskrav som ytterligare minskar lönsamheten och påskyndar
            en snabbavveckling av kärnkraften.
          </note>
          <note>
            I budgetdebatten den 16 december om utgiftsområde 19 Regional
            tillväxt sa ledamoten Elisabet Knutsson från Miljöpartiet följande
            om den svenska energipolitiken och om farhågorna för en framtida
            effektbrist: ” När det gäller energi och beroendet av väder och
            vind är det klart att man får ta ställning till det. Men så länge
            vi har kärnkraft som också stänger ned när vi behöver den som
            mest är det smällar vi får ta. ”
          </note>
          <note>
            Delar statsrådet Baylan Miljöpartiets syn på framtidens energiförsörjning,
            att det är ”smällar vi får ta ” om energin inte räcker till när
            stålindustrin, pappersindustrin och hushållen behöver den som
            mest? Är det så den svenska energipolitikens inriktning ska vara,
            att vi nu nedmonterar och hoppas på det bästa? Eller är det Mikael
            Dambergs löfte att Socialdemokraterna aldrig skulle stödja en
            snabbavveckling av den svenska kärnkraften om det hotade den svenska
            konkurrenskraften som är vägledande för den rödgröna regeringen?
            Jag förstår att statsrådet Baylan står här i dag och talar i sin
            egen roll, men det är viktigt för dem där ute att få veta om det
            som statsrådet Baylan säger är regeringens ord eller om det är
            Socialdemokraternas ord i d en rödgröna samarbetsregeringen.
          </note>
          <note type="speaker">
            Anf. 12 Statsrådet IBRAHIM BAYLAN (S):
          </note>
          <note>
            Herr talman! Låt mig ta upp en ordningsfråga först. Det är så
            att jag alltid när jag deltar i en interpellationsdebatt företräder
            regeringen. Ledamoten bör vara fullt medveten om att det är regeringen
            jag talar för. I andra sammanhang kan jag naturligtvis vara partiföreträdare,
            särskilt i valrörelsen, men när det handlar om riksdagens kontrolluppgift
            och kontrollmakt är det alltid regeringen jag företräder när jag
            är här.
          </note>
          <note>
            Låt oss bena upp de frågor som ledamoten tar upp. Till att börja
            med har vi frågan om de krav som vi vill ställa på kärnkraften.
            Kärnkraften har under 40 års tid varit en stridsfråga och ibland
            tyvärr till och med blockerat en vidare diskussion om energipolitiken
            och kanske också långsiktiga uppgörelser om energipolitiken. Om
            vi kunde få till långsiktiga uppgörelser skulle det vara en enorm
            styrka för Sverige, inte minst när det gäller konkurrenskraften
            gentemot andra länder.
          </note>
          <note>
            Ledamoten tog upp tre områden. Först har vi säkerhetskraven.
            Säkerhetskraven för kärnkraften höjs både i Sverige och i större
            delen av västvärlden, inte minst i Europa. Anledningen till det
            är naturligtvis olyckan i Fukushima, som gjort oss medvetna om
            ytterligare luckor i säkerheten som vi gemensamt nu försöker täppa
            till. Det är ett arbete som inleddes r edan under den förra regeringen;
            därom råder det ingen tvekan.
          </note>
          <note>
            Låt oss sedan se på avfallsfrågan. Det finns en grundläggande
            princip, och den delas, vad jag vet, av samtliga partier i Sveriges
            riksdag, nämligen att det är industrin, det vill säga kärnkraftsindustrin,
            som ska ta kostnaden för avfallshanteringen.
          </note>
          <note>
            Det innebär att den avfallsavgift som regeringen redan beslutat
            om och som också tidigare regering beslutat om ska motsvara de
            kostnader som man förväntar sig ska finnas. Därom råder inget
            tvivel. Den principen delas brett i Sveriges riksdag.
          </note>
          <note>
            Cecilie Tenfjord-Toftby tar också upp det förslag som regeringen
            hade i sin budget om att höja effektskatten med motsvarande 1
            öre på elpriset. Man kan naturligtvis ha olika uppfattningar om
            hur avgörande detta är. Jag tror inte att det är så avgörande
            som det låter. Men även om man nu tror det är det inte så att
            vi är ensamma om höjning av denna skatt. Den förra regeringen
            höjde denna skatt 2008. Och hör och häpna: Det var relativt sett
            en större höjning än vad den nuvarande regeringen föreslagit.
          </note>
          <note>
            Vårt förslag har nu fallit i riksdagen, men vi föreslog detta
            därför att den skatten har legat stilla ända sedan 2008. Vi tyckte
            att det var rimligt att man höjde den. Den höjningen hade som
            sagt motsvarat 1 öre per kilowattimme på spotpriset. Nu blev det
            inte så. Som bekant gick den borgerliga budgeten igenom. Men jag
            har svårt att tro att just det hade varit avgörande.
          </note>
          <note>
            Visst finns det anledning för oss att ibland lyfta konflikter
            och åsiktsskillnader i politiken. Det är viktigt för en demokrati.
            Men när det handlar om grundläggande och viktiga frågor som landets
            energiförsörjning bör vi anstränga oss för att hitta minsta gemensamma
            nämnare. När man går igenom energipolitiken, inte bara lyssnar
            på retoriken, visar det sig att det faktiskt finns väldigt många
            likheter. Det finns goda förutsättningar för en blocköverskridande
            överenskommelse, men i dag finns det en osäkerhet. Det är därför
            regeringen tillsätter en energikommission och vill ha en så bred
            blocköverskridande överenskommelse som möjligt i denna riksdag.
          </note>
          <note type="speaker">
            Anf. 13 CECILIE TENFJORD-TOFTBY (M):
          </note>
          <note>
            Herr talman! Jag vill först tacka statsrådet Baylan för klargörandet.
            Då vet vi att det här är även Miljöpartiets politik, oberoende
            av vad som sägs i kammaren framöver.
          </note>
          <note>
            Gårdagens debatt här i kammaren om statliga bolag blev också
            som förväntat en debatt om Vattenfalls utredning om förutsättningarna
            för ny kärnkraft, vilka självklart minskar, även om statsrådet
            inte tror att en skattehöjning har någon effekt och inte tror
            att den kommer att påverka de svenska kärnkraftverkens lönsamhet
            eller livslängd. Att han ”inte tror” är inte tillräckligt. Man
            bör veta när man fattar beslut.
          </note>
          <note>
            Vattenfall valde att avbryta sin utredning om ny kärnkraft efter
            ett antal utspel från olika regerings- och riksdagsföreträdare.
            Men det var inte utspel från Rosenbad eller kammaren, utan mediala
            utspel. Vattenfalls vd ombads till och med av Miljöpartiets energipolitiska
            talesperson att se sig om efter ett annat jobb. Är det på tidningarnas
            debattsidor regeringen tänker sig att sköta energipolitiken i
            framtiden? Detta arbetssätt skapar inte speciellt högt förtroende,
            och det skapar inga bra förutsättningar för den aviserade energikommissionen.
            Det är klart att både vi i denna kammare och de som Baylan säger
            sig måna om därutanför blir oroliga när den rödgröna regeringens
            brist på samsyn visar sig på ett sådant sätt.
          </note>
          <note>
            Statsrådet Baylan är angelägen om att inhämta kunskap inför de
            kommande energidiskussionerna. Hur kan det då komma sig att regeringen
            i sitt budgetförslag menade att Vattenfall skulle avbryta sonderingarna
            kring ny kärnkraft? Vi i Alliansen räds inte utredningar. Vi anser
            att det är kunskap som bäddar för de bästa besluten. Vi vill veta.
            Vi vill inte bara tro. Den åsikten delas tydligen inte av statsrådet
            Baylan eller den rödgröna regeringen när det gäller vare sig kärnkraft
            eller Nato.
          </note>
          <note type="speaker">
            Anf. 14 Statsrådet IBRAHIM BAYLAN (S):
          </note>
          <note>
            Herr talman! En av huvudanledningarna till att vi måste tillsätta
            en energikommission är att vi måste ta reda på vilka de faktiska
            förhållandena är när det gäller energisektorn. De har förändrats
            radikalt, som ledamoten mycket väl vet. Vi vill se hur de långsiktiga
            behoven ser ut, både för svenska hushåll och för svenskt näringsliv.
            Vi vill också se hur vi kan fortsätta att vara ett ledande land
            när det gäller energiproduktion genom att både kunna hålla låga
            och konkurrenskraftiga priser och även göra det hållbart. Jag
            är övertygad om att det finns få länder i världen som har så goda
            förutsättningar som vi har. Jag har redan räknat upp varför.
          </note>
          <note>
            När jag går igenom de olika partiernas energipolitiska program
            övertygas jag om att det i grund och botten finns goda förutsättningar
            för en överenskommelse. Men det blir inte lätt, vilket också hörs
            på den här diskussionen. Kärnkraftsdebatten har låst detta i 40
            års tid.
          </note>
          <note>
            Är det relevant? Ja, i vissa fall är det relevant. Det lyfts
            upp ett antal frågor som vi måste ha svar på. Effektfrågan är
            kanske den viktigaste. Och vad händer i ett system när vi får
            in alltmer av väderberoende elproduk ­ tion? Visst har den förra
            regeringen bidragit, och det tycker jag var bra jobbat. Men man
            har trots allt inte löst detta.
          </note>
          <note>
            Ledamoten pekar på att det finns olika uppfattningar mellan de
            politiska partierna i regeringen. Men det är inte första gången
            det händer heller. Efter den förra överenskommelsen i den borgerliga
            regeringen menade den dåvarande centerledaren Maud Olofsson att
            den var en garanti för att det inte skulle bli någon ny kärnkraft,
            medan folkpartiledaren ansåg att den var en garanti för att det
            skulle bli det. Det är klart att man får ha respekt för att det
            finns olika uppfattningar partier emellan, men låt oss sätta oss
            ned och komma överens om någonting som håller för lång tid framöver!
          </note>
          <note>
            Överläggningen var härmed avslutad.
          </note>
          <note>
            § 9 Svar på interpellation 2014/15:174 om Panzisjukhuset
          </note>
          <note type="speaker">
            Anf. 15 Statsrådet ISABELLA LÖVIN (MP):
          </note>
          <note>
            Herr talman! Désirée Pethrus har frågat mig hur jag ser på behovet
            av institutioner såsom Panzisjukhuset i Demokratiska republiken
            Kongo under de omständigheter som råder i Kongo samt vilka åtgärder
            jag avser att vidta för att främja sjukhusets överlevnad och fortlevnad.
          </note>
          <note>
            Personalen vid Panzisjukhuset, under ledning av doktor Denis
            Mukwege, utför ett imponerande och heroiskt arbete, många gånger
            under svåra omständigheter och ibland under hot. Hans arbete har
            nått brett internationellt erkännande , och jag gläds åt att doktor
            Mukwege nyligen erhållit årets Sacharovpris från Europaparlamentet.
            Jag lyssnade själv på honom när han kom till parlamentet för att
            berätta om sitt viktiga arbete.
          </note>
          <note>
            Kvinnor och flickor i Demokratiska republiken Kongo är oerhört
            utsatta, precis som Désirée Pethrus nämner. Landet rankas som
            ett av de mest ojämställda i världen, med skrämmande låga nivåer
            vad gäller kvinnors utbildning och inflytande över beslutsfattande.
            Därtill kommer det utbredda sexuella våldet, som bland annat används
            som ett vapen i krig, vilket är fasansfullt och fullkomligt oacceptabelt.
            Kriget har lett till ett allmänt ökat våldsbeteende. Det sexuella
            våldet är dessvärre ett utbrett samhällsfenomen och ett problem,
            vilket märks av att de allra flesta övergreppen sker inom hemmets
            väggar av en känd förövare. Sexuellt och könsrelaterat våld är
            ett globalt och strukturellt problem som bottnar i en ojämn maktbalans
            mellan könen. Därför är det viktigt att man också arbetar med
            grundorsakerna – underliggande strukturer och skeva könsroller
            som även inbegriper bruk av våld. Att involvera pojkar och män
            är viktigt för att detta arbete ska kunna göras effektivt. Regeringens
            fokus på jämställdhet också inom bistånds- och utrikespolitiken
            är oerhört viktigt för att kunna delta i och skapa en mer hållbar
            värld.
          </note>
          <note>
            Inom ramen för Sveriges bistånd till Demokratiska republiken
            Kongo finns frågor om jämställdhet och hälsa, inklusive sexuellt
            och könsrelaterat våld, som centrala element. Det förebyggande
            arbetet ges stor prioritet. Även i den nya strategi som regeringen
            nu utarbetar för biståndet till Demokratiska republiken Kongo
            prioriteras dessa frågor.
          </note>
          <note>
            Sverige fokuserar på att stärka hälsosystem och arbeta preventivt
            mot könsrelaterat våld samt på att involvera pojkar och män i
            detta arbete.
          </note>
          <note>
            En stor del av de kvinnor och flickor som tas emot på Panzisjukhuset
            och andra vårdinrättningar kommer dit med förlossningskomplikationer,
            då många kvinnor föder i hemmet utan tillgång till medicinsk personal.
            Därför stöder Sverige, bland annat genom FN:s barnfond Unicef,
            en förstärkning av primärhälsovården i hela Demokratiska republiken
            Kongo för att ge kvinnor tillgång till god mödrahälsovård.
          </note>
          <note>
            Sverige har ett starkt engagemang, och ett holistiskt och brett
            angreppssätt tillämpas för att uppnå maximalt genomslag. Vi samarbetar
            bland annat med den internationella enskilda organisationen International
            Alert, Unicef och UN Women i olika program för att stärka respekten
            för kvinnors rättigheter. Det pågår också ett arbete med barn
            och ungdomar för att förebygga våld mot flickor och kvinnor samt
            ett arbete för att fördjupa förståelsen för hur skeva och stereotypa
            könsroller kan kopplas till könsrelaterat våld och brist på jämställdhet.
          </note>
          <note>
            Ett stort svenskt stöd går till rättssektorn, vilket bland annat
            syftar till att bekämpa straffriheten och ge gratis rättsstöd
            till kvinnor och flickor som utsatts för könsrelaterat våld.
          </note>
          <note>
            Dessa frågor genomsyrar även vår politiska dialog med Demokratiska
            republiken Kongo.
          </note>
          <note>
            Sverige har bidragit med omfattande stöd till Panzisjukhuset.
            Under perioden 1999–2013 utbetalades närmare 19 miljoner kronor
            till sjukhusets uppbyggnad och verksamhet. Även om det i dag inte
            utgår något direkt bilateralt stöd genom Sida stöder Sverige verksamheten
            via multilaterala kanaler. Genom EU:s organ för humanitärt stöd
            och civilskydd, Echo, och Världsbanken erhåller Panzisjukhuset
            en finansiering om motsvarande 12 miljoner kronor per år. Sverige
            är en stor bidragsgivare i båda dessa kanaler.
          </note>
          <note>
            Den nya, kommande strategin för biståndet till Demokratiska republiken
            Kongo förutses möjliggöra fortsatt stöd till hälsoområdet och
            till insatser för att förebygga och lindra konsekvenserna av sexuellt
            och könsrelaterat våld. När strategin antagits av regeringen är
            det dock upp till Sida att utifrån sina bedömningskriterier ta
            ställning till eventuellt framtida stöd för just Panzisjukhuset
            liksom för andra aktörer i detta viktiga arbete.
          </note>
          <note>
            Att verka för jämställdhet och mot könsrelaterat våld kommer
            även i fortsättningen att vara en av de främsta prioriteringarna
            för Sveriges engagemang i Demokratiska republiken Kongo.
          </note>
          <note type="speaker">
            Anf. 16 DÉSIRÉE PETHRUS (KD):
          </note>
          <note>
            Herr talman! Jag tackar biståndsminister Lövin för svaret på
            min interpellation. Jag kan konstatera att statsrådet delar min
            och Kristdemokraternas syn på vikten av att göra allt som står
            i vår makt för att hjälpa alla de kvinnor som utsätts för våld
            i Demokratiska republiken Kongo dagligen, i synnerhet sexuellt
            våld. Det är ett våld som utövas på grund av den långvariga konflikt
            som pågår särskilt i de östra delarna av landet.
          </note>
          <note>
            Våldet i Kongo har pågått sedan mitten av 90-talet i kölvattnet
            av det fruktansvärda folkmordet i Rwanda när nästan 1 miljon människor
            dödades under fruktansvärda förhållanden. Nu vill flera grannländer
            till Kongo, inklusive Rwanda, åt mineraltillgångarna i östra Kongo.
            Olika milisgrupper sprider skräck, mördar och begår förfärliga
            sexuella övergrepp på framför allt flickor och kvinnor men allt
            oftare också på mycket små barn.
          </note>
          <note>
            Sedan konflikten startade har, enligt olika uppgifter, 5 miljoner
            människor dött som offer för kriget och konflikten men också av
            olika umbäranden. Till antalet är det som ett nytt världskrig.
            5 miljoner människor har dött, och ändå känner få människor till
            denna konflikt.
          </note>
          <note>
            Som biståndsministern mycket riktigt konstaterar gör personalen
            på Panzisjukhuset i östra Kongo under ledning av doktor Denis
            Mukwege, som är kirurg och gynekolog och var med och startade
            sjukhuset, ett imponerande och heroiskt arbete. Här kan kvinnor
            få medicinsk hjälp, nödvändiga operationer och psykologiskt stöd.
            Kvinnan kan också få socialt stöd för att skaffa sig en egen inkomst
            och kunna försörja sig och det barn hon kanske fött.
          </note>
          <note>
            Doktor Mukwege har talat i FN, visats upp med kända skådespelare,
            varit med i Skavlan , fått priser och utmärkelser och träffat
            ministrar från olika länder, inklusive Margot Wallström. Samtidigt
            får vi som möter honom höra att han ständigt står utan långsiktig
            finansiering för sitt sjukhus och den vård han ger till kvinnor.
            Det är en paradox som känns helt fel.
          </note>
          <note>
            Ministern säger i sitt interpellationssvar att är bra att vi
            är överens om att det finns stora behov och att Sverige ska fortsätta
            att ge stöd till Kongo i den nya strategin. Det s ägs dock inget
            om st öd till Panzisjukhuset. Det sägs visserligen att det finns
            olika multilaterala kanaler som ger stöd, men EU var på väg att
            dra tillbaka stödet.
          </note>
          <note>
            Jag förstår att man kan tycka att Kongo självt ska klara av sin
            finansiering av sjukvården. Men det råder ett krigsliknande tillstånd
            i Kongo. Det är en väldigt speciell situation. Doktor Mukwege
            har ofta kritiserat regeringen, så regeringen försöker i stället
            komma åt sjukhuset på olika sätt.
          </note>
          <note>
            Det finns inget långsiktigt stöd. När doktor Mukwege nyligen
            fick Sacharovpriset gav man honom ytterligare ett år eftersom
            man gett honom priset, men långsiktigt stöd saknas alltså.
          </note>
          <note>
            Det vore bra om ministern själv åkte dit och hörde sig för hur
            det är, och jag vädjar till ministern att det ska framgå i den
            strategi som jag antar att ministern ska vara med och ta fram
            att Sida måste göra en långsiktig finansiering för den tid som
            kriget och konflikten pågår.
          </note>
          <note type="speaker">
            Anf. 17 Statsrådet ISABELLA LÖVIN (MP):
          </note>
          <note>
            Herr talman! Tack, Désirée Pethrus, för att du tar upp denna
            angelägna konflikt som är en av världens alla bortglömda konflikter.
            Det är alltid lika skakande när man väl ser det oerhörda mänskliga
            lidande som pågår utanför mediernas strålkastarljus.
          </note>
          <note>
            Förutom siffran på 5 miljoner döda uppskattar FN antalet internflyktingar
            i DRK till 2,6 miljoner. DRK ligger näst sist i UNDP:s Human Development
            Index. Det är alltså ett land som har stort behov av uppmärksamhet
            och hjälp från omvärlden.
          </note>
          <note>
            Vad gäller Sveriges engagemang bidrar vi, som sagt, med stora
            summor till EU:s Echo och de FN-organisationer som är med och
            finansierar Panzisjukhuset. Sveriges direkta bilaterala stöd upphörde
            2013, bland annat som ett resultat av en extern revision av ett
            av Sidas stöd. Man påvisade brister i organisationskontroll och
            finansiell kontroll hos en av Sidas partnerorganisationer. Man
            såg också att det brast vad gällde att ligga i linje med Sveriges
            strategiska prioriteringar och att kapaciteten i de finansiella
            styrsystemen inte var tillräcklig.
          </note>
          <note>
            Den kommande strategin för biståndet till DRK förutses möjliggöra
            ett fortsatt stöd till hälsoområdet och prioritera insatser för
            att förebygga och lindra konsekvenserna av sexuellt och könsrelaterat
            våld. När regeringen har antagit strategin är det Sidas ansvar
            att utifrån sina bedömningskriterier ta ställning till eventuellt
            framtida stöd för just Panzisjukhuset liksom för andra aktörer
            som bedriver verksamheter inom detta område.
          </note>
          <note>
            Sverige är också aktivt i att se till att få fram hjälp och få
            klarhet i det som händer med Panzisjukhuset. Vi har bland annat
            för avsikt att tillsammans med andra EU-länder skicka ett brev
            till DRK:s hälsominister för att visa att vi följer situationen
            och att vi är oroade över att sjukhuspersonalens decemberlöner
            har frusit inne eftersom den kongolesiska skattemyndigheten har
            beslagtagit sjukhusets alla konton.
          </note>
          <note>
            Vi följer den oroande situationen och har uppmuntrat Kongos hälsominister
            att hitta en snar lösning på problemet.
          </note>
          <note>
            Vi har samma syn på jämställdhetsfrågan. Precis som Désirée Pethrus
            säger är det könsrelaterade sexuella våldet i DRK en av de fasansfulla
            saker som kommer att försvåra en framtida fredsprocess. Det är
            viktigt i vårt biståndsfokus och i vår syn på denna konflikt att
            Sverige prioriterar dessa frågor som ofta är motvindsfrågor i
            de här länderna. Det kommer vi att fortsätta att göra.
          </note>
          <note>
            Vi hoppas alla att situationen i Panzisjukhuset klaras upp så
            snart som möjligt.
          </note>
          <note type="speaker">
            Anf. 18 DÉSIRÉE PETHRUS (KD):
          </note>
          <note>
            Herr talman! Tack, ministern, för den ytterligare utläggningen!
            Doktor Mukwege har varit utsatt för mordförsök och får nu leva
            inne på sjukhusområdet, bevakad. Hoten har skett i samband med
            att han har kritiserat den kongolesiska regeringen, som han tycker
            inte gör tillräckligt för att stoppa våldet i landet, och att
            ekonomiska intäkter inte kommer medborgarna till del. Han har
            blivit något av en frihetskämpe, och det var också därför han
            fick EU:s Sacharovpris.
          </note>
          <note>
            Detta har gjort att han har fått ytterligare ett års stöd genom
            EU, men det finns fortfarande inte någon långsiktig finansiering.
            Doktor Mukwege säger själv att han åker runt och berättar, och
            han sitter i olika medier och träffar ministrar, men ändå kan
            han inte få ett långsiktigt stöd som räcker för att finansiera
            verksamheten.
          </note>
          <note>
            PMU, som driver ett av de viktigaste projekten, SSV, survivors
            o f sexual v iolence, har inte finanser att sköta hela det projektet
            på egen hand. Därför kommer de att behöva stöd. Jag hoppas att
            regeringen kan se över detta. Både detta med operationer och det
            psykologiska och sociala stödet är viktigt, och detta står SSV-projektet
            bakom.
          </note>
          <note>
            Ofta används också väldigt våldsamma metoder. Det gör att inte
            vilken sjukvårdsenhet som helst kan ta emot dessa personer. Därför
            är just Panzisjukhuset med sin specialitet så oerhört viktigt.
          </note>
          <note>
            I december stängde myndigheterna sjukhusets konton och sa att
            man inte betalade skatt som man skulle. Det var efter att doktor
            Mukwege hade fått Sacharovpriset, och sjukhuset ser detta som
            en konsekvens av att han har uppmärksammats för sin kritik av
            regeringen i Kongo. Jag kan glädja ministern med att tidningen
            Dagen i dag har meddelat att kontona nu är öppnade igen, efter
            att hälsoinspektören har gått igenom Panzis utbetalningar och
            konstaterat att man visst har betalat skatt. Sjukhuset ser det
            hela mest som trakasserier mot doktor Mukwege för hans frispråkighet.
            Dock har nu, också enligt tidningen Dagen, 370 000 kronor konfiskerats
            av staten, och man vet inte om dessa pengar kommer att betalas
            tillbaka.
          </note>
          <note>
            Det finns också en diskussion om huruvida sjukhuset ska vara
            skattebefriat eller inte. Vanlig vård brukar vara skattebefriad,
            men i det här fallet anser man det vara ett privat sjukhus, och
            då ska det beskattas. Där finns en tvist som behöver lösas.
          </note>
          <note>
            Hur som helst kvarstår den viktiga frågan om sjukhusets framtida
            långsiktiga finansiering. Jag vill särskilt här i dag lyfta fram
            att det kommer pengar från olika håll, men det finns inte en långsiktig
            finansiering. Det vore oerhört värdefullt om Sverige med sin strategi
            – ni säger ju att ni är en feministisk regering och att ni vill
            jobba mot sexualiserat våld och så vidare – visar att man går
            in och gör en långsiktig strategi för Panzisjukhuset, i alla fall
            under den tid d et råder en konflikt och ett krigsliknande tillstånd
            i området, där många drabbas. Det är en väldigt speciell situation,
            och just nu behövs detta.
          </note>
          <note>
            Sedan behöver vi gå vidare och göra något åt detta med konfliktmineralerna,
            vilket jag antar att Lövin själv varit involverad i nere i EU-parlamentet.
            I området finns ju många av de mineraler som används i datorer
            och mobiler, och det finns guld, diamanter, koppar och uran. Det
            är många länder som är involverade i att försöka utvinna detta.
            Man skulle kunna vara det rikaste landet i Afrika men är ändå
            ett av de fattigaste länderna i världen. Biståndet skulle egentligen
            inte behövas om vi fick slut på konflikten och ordning på detta
            med konfliktmineralerna.
          </note>
          <note type="speaker">
            Anf. 19 HILLEVI ENGSTRÖM (M):
          </note>
          <note>
            Herr talman! Jag kunde inte låta bli att lägga mig i den här
            debatten, för jag blev så berörd när jag besökte Panzisjukhuset,
            och jag kommer aldrig att glömma upplevelserna, dofterna och de
            känslor som jag hade när jag var där. Vid det tillfället var doktor
            Mukwege inte på plats. Han var och tog emot ett pris. Han har
            även varit här i Sverige och tagit emot Right Livelihood-utmärkelsen.
            Jag träffade dock professor Ellinor Ädelroth. Hon är pensionerad
            från universitetssjukhuset i Umeå och har i princip vigt sitt
            liv som pensionär till att hjälpa dessa patienter. Det är kvinnor
            och flickor men även pojkar.
          </note>
          <note>
            Förutom att vi blev väldigt väl omhändertagna fick vi också tillfälle
            att prata med kvinnor. Patienterna kan vara så små som ett par
            månader och ha fullständigt söndertrasade underliv och vara mycket
            svåra att operera och rehabilitera.
          </note>
          <note>
            Vi fick också en propå när det gäller just finansieringen. Jag
            hade också ett underlag, kanske liknande det som biståndsministern
            har. Jag insåg också att det är en oerhört viktig signal för Sverige
            och den svenska närvaron i Demokratiska republiken Kongo. Jag
            tror också att det stöds av vår ambassadör i Kinshasa att vi ska
            ha ett långsiktigt stöd för den här verksamheten. Den behöver
            kanske också spridas och byggas ut på andra ställen.
          </note>
          <note>
            Det var uppenbart att det var ganska basala saker som man inte
            kunde köpa in till sjukhuset, till exempel tvättmaskiner. Man
            hade en finansiering som gjorde att man inte kunde tvätta sängkläder
            och sådana saker. Jag skulle vilja understryka det som Désirée
            Pethrus säger i interpellationen. Man måste fundera över ett långsiktigt
            finansiellt stöd för Panzisjukhuset.
          </note>
          <note>
            I Demokratiska republiken Kongo sägs det att det är farligare
            att vara kvinna än soldat. När vi ser hur många tidigare barnsoldater
            repatrieras och ska försöka komma tillbaka till samhället vet
            vi också att dessa män och pojkar, som har upplevt och själva
            begått många övergrepp, kommer att fortsätta begå övergrepp. Det
            finns forskning som visar att det i Demokratiska republiken Kongo
            är norm att misshandla och våldta kvinnor och flickor även civilt,
            i familjerna. Det behövs ett omfattande förebyggande arbete för
            att förhindra att våldet sprider sig till familjerna.
          </note>
          <note>
            Jag hoppas att biståndsministern när man tar fram den nya strategin
            kan överväga ett långsiktigt stöd och också gärna göra ett besök
            och ha ett samtal med professor Ädelroth, som gör ett fantastiskt
            jobb under sin pen ­ sionering.
          </note>
          <note type="speaker">
            Anf. 20 Statsrådet ISABELLA LÖVIN (MP):
          </note>
          <note>
            Herr talman! Tack, Hillevi Engström och Désirée Pethrus för replikerna!
          </note>
          <note>
            Det är verkligen glädjande att höra engagemanget i Sveriges riksdag
            för de här frågorna. Vi behöver ha ett internationellt perspektiv
            och ta internationellt ansvar och ledarskap. Det kan Sverige göra
            just när det gäller sexuellt våld och jämställdhet, där vi faktiskt
            är en förebild och har ett väldigt långvarigt arbete att luta
            oss tillbaka mot.
          </note>
          <note>
            Jag måste säga att det blir en förlust för riksdagen att förutvarande
            biståndsministern lämnar riksdagen, för den enorma erfarenhet
            hon besitter skulle vi behöva för att fortsätta jobba starkt och
            enat i Sverige för de här frågorna.
          </note>
          <note>
            Det svenska bilaterala stödet via Sida upphörde 2013. Det grundades
            på de uppfattade bristerna i de finansiella styrsystemen, bland
            annat. Detta är något som Sverige nu också tittar på tillsammans
            med EU. Vi måste ha hela bilden klar för oss, och det är också
            upp till biståndsmyndigheten Sida att slutligen fatta beslut om
            vilka projekt man kommer att ge finansiering.
          </note>
          <note>
            Jag följer som biståndsminister detta noga. Den nyhet som kom
            i dag är mycket glädjande, nämligen att kongolesiska myndigheter
            nu har släppt spärren på sjukhusets konton. Vi kommer att följa
            utvecklingen noggrant.
          </note>
          <note>
            Sida har hjälpt till bland annat genom att skicka ned en controller
            till DRK för att hjälpa sjukhuset att stärka kapaciteten på redovisningssidan.
            Sverige är en mycket stor givare till DRK över huvud taget. Det
            samlade svenska stödet till DRK under 2014 var ungefär 1 miljard
            kronor. Det var bilateralt och humanitärt stöd, kärnstöd till
            EU- och FN-organ och regionalt stöd. Vi är en mycket stor givare
            i området.
          </note>
          <note>
            Vi inriktar utvecklingssamarbetet på fred och försoning – det
            är grunden för att DRK ska kunna lyfta sig ur fattigdom – liksom
            ekonomisk utveckling, jämställdhet, hälsa och att bekämpa sexuellt
            våld. Det finns en insats som är särskilt bra, nämligen att Sida
            stöder mobila domstolar för sexuellt våld liksom åtgärder för
            att öka födelseregistreringen av flickor, så att de i framtiden
            har lättare att hävda sina rättigheter och visa att de över huvud
            taget finns.
          </note>
          <note>
            Sedan gäller det konfliktmineralerna. Det är inte så att de flesta
            fattiga länder är fattiga på grund av att de har brist på resurser
            eller naturresurser. Det är snarare tvärtom. Det som i dag är
            den största orsaken till fattigdom är konflikt. Och de länder
            som nyligen var it konfliktdrabbade löper oerhört stor risk att
            falla tillbaka in i konflikt om man inte hjälper till med att
            se till att de får institutioner som är stabila, ett styrsystem,
            en demokratisk utveckling och inte minst ett rättsväsen.
          </note>
          <note>
            Svenskt bistånd kommer fortsatt att fokusera på de frågorna.
            Tillsammans med utrikesminister Wallström har vi också identifierat
            konfliktmineraler. Vi kan jobba vidare med den saken. Den frivilliga
            ursprungsmärkning som vi har fått fram genom EU är inte tillräcklig.
          </note>
          <note type="speaker">
            Anf. 21 DÉSIRÉE PETHRUS (KD):
          </note>
          <note>
            Herr talman! Jag tackar ministern för ett engagemang som jag
            upplever som genuint. Det kan båda gott. En feministisk regering
            som vill jobba för att minska våldet mot kvinnor borde kunna ta
            den här frågan på stort allvar.
          </note>
          <note>
            Enligt en amerikansk studie som jag hänvisar till i min interpellation
            våldtas 48 kvinnor i timmen, alltså 1 100 om dagen, i Kongo. Då
            förstår man att det finns enorma behov. Jag tycker att det är
            bra att biståndsministern har tagit upp att det behövs åtgärder
            i rättssystemet för att kvinnor verkligen ska få sin rätt. Det
            är också någonting som man jobbar med på Panzisjukhuset. Det handlar
            om att kvinnor ska kunna hävda sin rätt och om hur man ska jobba
            i det legala systemet för att ställa ansvariga till svars.
          </note>
          <note>
            Det behövs förstås stöd till civilsamhället för att man ska kunna
            bygga upp Kongo underifrån och för att människor verkligen ska
            kunna kräva sin rätt. Det finns enorma behov av mödrahälsovård
            i Kongo. Jag träffade en kongolesisk läkare nyligen som påpekade
            att det behövs stora insatser. Sverige kan verkligen göra mycket
            genom att vidareförmedla den typ av mödrahälsovård som vi har
            i Sverige.
          </note>
          <note>
            FN har gjort olika ställningstaganden, men det har framför allt
            handlat om, i säkerhetsrådet, att gå in med militära insatser.
            Man har väl egentligen en av de tuffaste skrivningarna. Man får
            i princip gå in med vilka militära medel som helst för att stoppa
            konflikten. Problemet är bara att det i Kongo är så svårmanövrerat
            att det inte riktigt går att stoppa konflikten. Det är så många
            olika små miliser. Sedan är det några som försöker rensa ut olika
            områden och människor för att kunna komma åt olika konfliktmineraler.
          </note>
          <note>
            Jag tror att det fortsatt kommer att behövas ett enormt fokus
            på att förebygga. Men så länge det här ändå pågår och det inte
            går att förhindra måste stödet till kvinnorna få fortsätta. Och
            jag skulle verkligen vilja vädja till ministern att hon ska fortsätta
            att bevaka den långsiktiga finansieringen av Panzisjukhuset.
          </note>
          <note type="speaker">
            Anf. 22 Statsrådet ISABELLA LÖVIN (MP):
          </note>
          <note>
            Herr talman! Tack, återigen, Désirée Pethrus! Det är glädjande
            att vi delar ett engagemang i de här frågorna. Sverige behövs
            i det här sammanhanget.
          </note>
          <note>
            Jag vill säga något om den kommande DRK-strategin. Den kommer
            att löpa i fem år. Det behövs en långsiktighet, givetvis, i Sveriges
            engagemang i att stödja DRK. Vi kommer att fokusera på de delar
            som jag nämnde. Det handlar om att bygga institutioner. Det handlar
            om ekonomisk utveckling. Sedan handlar det om hälsa, kvinnors
            rättigheter och jämställdhet.
          </note>
          <note>
            Det finns också väldigt fina initiativ som handlar om hur man
            ska få pojkar och män att inse sin roll i det här. Det handlar
            om att på det sättet jobba mot sexuellt våld. UN Action, som Sverige
            har varit pådrivande för att skapa, är också aktiv t i det sammanhanget.
          </note>
          <note>
            Grundkonflikten är troligtvis konfliktmineralerna. Det ligger
            liksom som en del som vi måste handskas med. Här är det nog oerhört
            viktigt att vi också jobbar genom EU och att vi får en gemensam
            front när det gäller att vi ska stoppa den här typen av handel
            med konfliktmineraler. Här har Sverige en viktig roll att spela.
            Jag ser fram emot att jobba brett med den frågan här i Sveriges
            riksdag.
          </note>
          <note>
            Överläggningen var härmed avslutad.
          </note>
          <note>
            § 10 Svar på interpellation 2014/15:195 om genomförande av budgeten
            för utgiftsområde 7 Internationellt bistånd
          </note>
          <note type="speaker">
            Anf. 23 Statsrådet ISABELLA LÖVIN (MP):
          </note>
          <note>
            Herr talman! Karin Enström har frågat mig hur jag och regeringen
            avser att implementera Alliansens budgetmotion och prioriteringar
            under utgiftsområde 7 Internationellt bistånd.
          </note>
          <note>
            Utifrån de övergripande budgetramar som Alliansens budgetmotion
            anger är det regeringens uppgift att föreslå och genomföra konkreta
            prioriteringar inom utgiftsområde 7. Jag kan utifrån diskussionen
            i utskottet och efterföljande beslut i riksdagen konstatera att
            riksdagen i huvudsak ger stöd till regeringens utvecklingspolitik.
          </note>
          <note>
            I riksdagen råder bred uppslutning kring målet att 1 procent
            av bni ska avsättas för bistånd. Detta är glädjande. Sverige ska
            ha en stark röst i de processer under 2015 som rör globala ödesfrågor:
            ett nytt klimatavtal, nya globala utvecklingsmål samt finansieringen
            av en hållbar utveckling. Sveriges generösa bistånd och stöd till
            det internationella klimatarbetet är centralt för trovärdigheten
            och möjligheterna att påverka den internationella dagordningen.
          </note>
          <note>
            Riksdagens beslut om Alliansens budgetmotion innebär emellertid
            att det svenska biståndet under 2015 kommer att bli en halv miljard
            lägre, jämfört med regeringens budgetförslag. Den förstärkning
            om 500 miljoner kronor additionellt – utöver biståndsramen och
            utöver 1 procent av bni – till internationell klimatfinansiering
            som regeringen planerade uteblir med Alliansens budget. Detta
            är något jag beklagar och som får konsekvenser för människor som
            lever i fattigdom och under klimathot världen över. Det kommer
            på grund av Alliansens nedskärningar inte att vara möjligt under
            2015 att genomföra de satsningar på anpassningsfonden och fonden
            för de minst utvecklade länderna som regeringen ville se.
          </note>
          <note>
            Regeringen kommer dock inom det mandat som riksdagen gett att
            stå kvar vid det viktiga åtagandet om ett bidrag om 300 miljoner
            kronor till Gröna klimatfonden under 2015. Klimatförändringarna
            är vår tids största utmaning, och det är de fattigaste kvinnorna
            och männen som drabbas hårdast. Att förhindra torka, översvämningar,
            havsnivåhöjning och orkaner är en förutsättning för all annan
            hållbar utveckling.
          </note>
          <note>
            Med stöd från riksdagen kan det svenska utvecklingssamarbetet
            fokusera på fattigdomsbekämpning genom att bidra till en socialt,
            miljömässigt och ekonomiskt hållbar utveckling och en jämlik fördelning
            av välstånd. Biståndet har en fortsatt central uppgift att stärka
            demokrati och mänskliga rättigheter i samarbetsländerna. Regeringen
            kommer att vara aktivt engagerad i diskussionerna om finansiering
            av utveckling i Addis Abeba i juli, i arbetet med att ta fram
            och genomföra de nya hållbarhetsmålen för tiden efter 2015 samt
            i slutförandet av ett nytt klimatavtal i Paris i december.
          </note>
          <note>
            Den nya globala utvecklingsagendan, de så kallade sustainable
            deve ­ lopment goals, är universell och ska gälla för alla länder,
            fattiga som rika. Regeringen avser att genomföra en nystart för
            politiken för global utveck ­ ling, PGU, för att bidra till en
            ökad samstämmighet för utveckling. Vi avser vidare att se över
            den biståndspolitiska inriktningen med utgångs ­ punkt i de ny
            a globala utvecklingsmålen post- 2015. Vi gör detta för att säkerställa
            att Sveriges utvecklingssamarbete kan möta morgondagens utmaningar
            och på ett effektivt sätt bidra till fattigdomsbekämpning, bättre
            levnadsvillkor, förbättrad miljö, klimatinsatser, ökad rättvisa
            och jäm ­ ställdhet mellan kvinnor och män. Genom att arbeta nära
            det svenska civil ­ samhällets organisationer stärker vi också
            den folkliga förankringen av ut ­ vecklingspolitiken.
          </note>
          <note>
            Regeringens avsikt är att svenskt bistånd alltid ska verka där
            behoven är stora och där utvecklingssamarbetet kan göra störst
            skillnad. Svenskt bistånd ska vara strategiskt, flexibelt, resurseffektivt
            och resultatinriktat. Förändringar i det bilaterala utvecklingssamarbetet
            kan vara motiverade utifrån ändrade förutsättningar. Landportföljen
            behöver regelbundet ses över så att svenskt bistånd bidrar så
            effektivt som möjligt till målet för utvecklingssamarbetet.
          </note>
          <note>
            I budgetpropositionen framgår klart vilken betydelse regeringen
            fäster vid uppföljning, utvärdering och analys av biståndets genomförande,
            resultat och effektivitet. Den förstärkning av Sidas förvaltningsanslag
            om 15 miljoner kronor som följer av Alliansens budgetmotion kan
            bidra till att förvalta och följa upp det svenska bilaterala biståndet.
            Det kan därigenom också bidra till att ge kvinnor och män som
            lever i fattigdom verktyg för att förbättra sina levnadsvillkor
            och utjämna orättvisor.
          </note>
          <note>
            Då Karin Enström, som framställt interpellationen, anmält att
            hon var förhindrad att närvara vid sammanträdet medgav andre vice
            talmannen att Hillevi Engström i stället fick delta i överläggningen.
          </note>
          <note type="speaker">
            Anf. 24 HILLEVI ENGSTRÖM (M):
          </note>
          <note>
            Herr talman! Tack, biståndsministern, för svaret på min interpellation.
            Först tänkte jag säga någonting om de tidigare åren.
          </note>
          <note>
            Under Alliansens åtta år vid makten ökade biståndet ganska markant,
            från 28 miljarder till 2006 till 38 miljarder 2014, och vi har
            upprätthållit enprocentsmålet.
          </note>
          <note>
            Förutom att biståndet har växt är det kanske allra viktigaste
            den reformering som har gjorts av biståndet. Där har mycket hänt,
            bland annat när det gäller transparensen, att förbättra styrningen,
            resultatuppföljningen och inte minst att försöka fokusera biståndet.
            Där har regeringar genom å ren fått kritik från såväl OECD-Dac
            som Statskontoret.
          </note>
          <note>
            Mycket har hänt under den resan, och jag vet också, vilket också
            Riksrevisionen sa, att det finns brister kvar. Min och Alliansens
            uppfattning är att arbetet med att styra biståndet bättre så att
            det verkligen ska nå fattiga och förtryckta människor behöver
            fortsätta.
          </note>
          <note>
            Då är det lite oroande med de signaler som finns om att regeringen
            ska riva upp och förändra den biståndspolitiska plattformen. Den
            kom till på grund av den krit ik som fanns just mot snårigheten,
            de hundratals policyer som var svåra att arbeta utifrån. Jag är
            orolig för att arbetet tappar fokus på det väsentliga, nämligen
            resultatet i biståndet och att det ska vara så transparent och
            icke-korrumperat som det bara går.
          </note>
          <note>
            Därför vill jag fråga biståndsministern vad det är för konkreta
            brister som hon har identifierat i plattformen. Den är ju framtagen
            av de främsta tjänstemännen med den högsta kompetensen som finns
            inom utrikesförvaltningen. Politiken har förstås gett sin touch
            när det gäller prioriteringar, men när jag tittar på de mål som
            finns ser jag att de överensstämmer väldigt väl med regeringens
            mål för biståndet.
          </note>
          <note>
            Vad är det alltså som konkret ska ändras? Vad är det som inte
            är tillräckligt bra och som gör att man ska riva upp en hel produkt,
            om det nu är så? När ska det ske, och hur omfattande kommer arbetet
            att bli?
          </note>
          <note type="speaker">
            Anf. 25 Statsrådet ISABELLA LÖVIN (MP):
          </note>
          <note>
            Herr talman! Tack, Hillevi Engström, för frågan! När det gäller
            resultatuppföljning stämmer det att den tidigare regeringen har
            genomfört ett långt och väldigt grundligt arbete för att styra
            upp framför allt det bilaterala stödet som förvaltas av Sida.
          </note>
          <note>
            Sedan får jag säga att jag blev lite bestört och förvånad när
            jag såg Riksrevisionens rapport som pekade på att allt det i det
            stöd som hanteras av UD, alltså det multilaterala stödet där tidigare
            biståndsministrar har haft ett direkt inflytande och ett direkt
            ansvar över hur det här hanteras, fanns sådana brister vad gäller
            uppföljning, kontroll och hur man ska kunna relatera till strategier
            och beslut. Det handlar alltså inte om hur pengarna används av
            de olika multilaterala organen utan helt enkelt om hur beslutsprocessen
            har varit inom UD från regeringen och nedåt.
          </note>
          <note>
            Med de ganska tuffa nypor som tidigare biståndsministrar har
            vinnlagt sig om att ha när det gäller öppenhet och transparens
            måste jag säga att det är något förvånande att detta inte har
            gällt den hantering som skett inom UD. Detta avser den nya regeringen
            och jag att ändra på, och jag tycker att de rekommendationer som
            vi har sett från Riksrevisionen verkar rimliga. Vi får återkomma
            till riksdagen om detta.
          </note>
          <note>
            När det gäller den biståndspolitiska plattformen stämmer det
            att mycket av innehållet är prioriteringar som överensstämmer
            med den nuvarande regeringen s , och det är bra. Vad vi har identifierat
            som saknas är några perspektiv som kanske inte alls finns återspeglade,
            bland annat barnperspektivet. De signaler som har kommit från
            civilsamhället är också att det arbete som skedde med den biståndspolitiska
            plattformen inte tog hänsyn till de remissvar som kom. Det är
            olyckligt.
          </note>
          <note>
            Sedan är det precis om Hillevi Engström säger: Det här var en
            politisk produkt, och det vore väldigt underligt om en ny regering
            inte ville ha ett omtag på en plattform som ska vägleda hela det
            biståndspolitiska arbetet.
          </note>
          <note>
            Statskontoret och OECD-Dac hade naturligtvis rätt i att det var
            en djungel av policyer som på något sätt måste tydliggöras för
            att få ett effektivt bistånd och utvecklingssamarbete.
          </note>
          <note>
            Vi är också i en situation i dag när alla deltar i den nya diskussionen
            kring de n ya uthålliga utvecklingsmålen, sustainable development
            g oals, och det blir en agenda för hela världen. Den nya regeringen
            har tagit ett första steg i att möta upp genom att peka på den
            svenska politiken för global utveckling som vi har haft sedan
            2003, där vi är pionjärer och har gått före i ett helhetstänk
            som innebär att vi inte bara ska hjälpa de fattiga länderna genom
            det bistånd vi ger utan genom hela politikpaletten som exempelvis
            handel, miljöpolitik och så vidare.
          </note>
          <note>
            Att få in de perspektiv som saknas och på ett bättre sätt integrera
            PGU och den nya utvecklingsagendan i den biståndspolitiska plattformen
            tror jag blir den avgörande skillnaden.
          </note>
          <note type="speaker">
            Anf. 26 HILLEVI ENGSTRÖM (M):
          </note>
          <note>
            Herr talman! Det är bra att biståndsministern nämner Riksrevisionens
            rapport. Jag blev också väldigt förvånad över hur bidragshanteringen
            internt inom UD gick till. Det som vi gjorde väldigt snabbt var
            att alla enheter föredrog sina ärenden för statssekreteraren för
            beslut, och det tror jag är en ordning som ni har fortsatt med.
            Jag tycker att man ska göra på det sättet så att det blir en politisk
            avdömning av bidragshanteringen, och jag tror som sagt att ni
            gör på samma sätt.
          </note>
          <note>
            I budgetpropositionen för 2014 aviserade vi en utredning som
            skulle se över bidragshanteringen internt och som vi också tillsatte.
            Det tog väldigt lång tid innan den här utredningen startade, men
            det som var väldigt viktigt för mig var att det skulle vara en
            extern utredare och inte en utredare inom Utrikesdepartementet.
            Det tog som sagt väldigt lång tid, och det var väldigt mycket
            hinder på den vägen. Men jag välkomnar att man tar tag i de här
            frågorna, för det är också min uppfattning att de är eftersatta.
          </note>
          <note>
            När det gäller den biståndspolitiska plattformen har man ju också
            andra verktyg, såväl regleringsbrev som resultatstrategier, för
            styrningen. Att riva upp en produkt som är ganska omfattande tror
            jag tar resurser och tid från det viktiga arbetet.
          </note>
          <note>
            En annan fråga som jag vill ställa i anslutning till detta handlar
            om SRHR, alltså sexuell och reproduktiv hälsa och rättigheter.
            Just nu är det Alliansens budget som gäller, och Alliansen har
            där ett väldigt tydligt fokus på SRHR. Av det totala hälsobiståndet
            avsattes 70 procent för millen n iemål 4 och 5 , som handlar om
            att minska mödra- och spädbarnsdödligheten.
          </note>
          <note>
            Både jag och biståndsministern besökte Bangladesh under förra
            året och kunde se på plats vilka enorma framsteg satsningen på
            SRHR från oss och andra givare sammantaget har gett. I Bangladesh
            har mödradöd ­ ligheten minskat med uppemot 75 procent till följd
            av att antalet osäkra aborter har minskat. Man genomför i dag
            aborter i Bangladesh, även om man inte benämner det som abort.
            Men man gör det när det behövs.
          </note>
          <note>
            Min första fråga handlar om strategin för SRHR. När kommer vi
            att kunna se en sådan ny strategi, och vilka satsningar kommer
            man att göra inom SRHR-området?
          </note>
          <note>
            Min andra fråga som också anknyter till mödra- och spädbarnsdödlighet
            handlar, med risk för att vara tjatig, återigen om vaccinationsalliansen
            Gavi. Vi har gjort stora utfästelser som regeringen ska leva upp
            till, och det har ni lovat, men det handlar också om framtiden.
            Hur ser regeringen på att fortsätta satsa på grundläggande vaccination
            av barn?
          </note>
          <note>
            Gavi har uppskattningsvis nått mer än 40 miljoner barn med grundläggande
            vaccination, och det i sig har gjort att uppemot en halv miljon
            barn har sluppit dö i onödan.
          </note>
          <note>
            Hur ser regeringen på framtida satsningar på vaccinationer och
            SRHR? Jag vet att våra tjänstemän hade kommit långt med den här
            strategin. Är den på gång, och hur ser det i sådana fall ut?
          </note>
          <note type="speaker">
            Anf. 27 Statsrådet ISABELLA LÖVIN (MP):
          </note>
          <note>
            Herr talman! Jag börjar med frågan om Gavi.
          </note>
          <note>
            Sverige har mer än fyrdubblat sitt stöd till Gavi på fem år.
            Sverige har gått från 100 miljoner till 450 miljoner. Vi är en
            av de absolut största stödjarna till Gavi, vi kommer att fortsätta
            att vara det i år och vi har allokerat exakt samma belopp.
          </note>
          <note>
            Sedan måste Sverige, naturligtvis i ljuset av de dramatiska nedskärningarna
            på biståndsområdet, se på var det största mervärdet finns. Jag
            håller med om att hälsobistånd och vaccinationer är oerhört viktiga,
            men för ett land som Sverige med sin långa biståndstradition och
            sitt utvecklingssamarbete finns ett större mervärde i att jobba
            med betydligt mer komplicerade samband, som vi talade om tidigare
            när det gäller DRK. Hur ska man hjälpa till med institutionsbyggande?
            Hur hjälper man till att bygga upp ett fungerande rättsväsen?
            Hur sätter man parter runt ett bord så att vi undviker krig och
            konflikter?
          </note>
          <note>
            Krig och konflikter är trots allt den värsta sjukdomen. Institutioner
            som inte fungerar är grundorsaken till krig och konflikter. Vi
            måste sätta dessa frågor i relation till varandra. Det finns nästan
            en halv miljard till en enskild fond. Det finns också mycket pengar
            till Globala fonden mot hiv, malaria och tuberkulos, och det finns
            ett mycket omfattande hälsobistånd. Vi kommer att fortsätta att
            ha ambitionen att vara mycket stora och viktiga spelare där.
          </note>
          <note>
            Frågan är sedan vilket mervärde som finns specifikt för Sverige
            i olika utvecklingssamarbeten. Vi får se framöver, men jag kan
            försäkra Hillevi Engström att för det här året kommer Sverige
            att fortsätta att vara en mycket stor givare i Gavi. Jag kommer
            inom kort att åka till Berlin för att delge Gavis styrelse detta.
          </note>
          <note>
            När det gäller SRHR kan jag inte exakt svara på när den nya strategin
            kommer. Det finns en lång rad strategier som måste förnyas eftersom
            de är föråldrade. Vi har fattat beslut om att helt enkelt förlänga
            de m som finns till dess vi har tid att gå igenom dem. Vi får
            ta dem i den ordning det är mest akut att göra något.
          </note>
          <note>
            SRHR fortsätter att vara mycket viktigt för den nya regeringen.
            Den feministiska regeringen sätter naturligtvis de frågorna i
            centrum, liksom vi också sätter miljöproblemen i centrum. Det
            är mycket långt kvar innan millenniemål 4 och 5 kommer att nås,
            och det är naturligtvis en stor utmaning. Sverige är aktivt pådrivande
            för att de frågorna ska komma in i den nya SDG-agendan post-2015.
          </note>
          <note>
            Speciellt R i SRHR är en motvindsfråga. Precis som Hillevi Engström
            sa säger man i Bangladesh inte abort , utan man säger något annat
            för att komma runt frågan. Det visar också på känsligheten i många
            länder. Men det är viktigt att Sverige är aktivt.
          </note>
          <note>
            Om kvinnor inte får vara med och bygga upp samhällen, om kvinnors
            resurser inte utnyttjas, har man gjort sig av med 50 procent av
            den potential som finns i alla länder. Att få in kvinnor i ländernas
            utvecklingsarbete, in i produktionen, att de får utbildning, är
            så oerhört viktigt för att bekämpa fattigdomen. Det är en grundbult
            i regeringens politik.
          </note>
          <note type="speaker">
            Anf. 28 HILLEVI ENGSTRÖM (M):
          </note>
          <note>
            Herr talman! Det är tydligt att vi delar de grundläggande värderingarna,
            vilket jag tycker känns tryggt och bra eftersom det finns andra
            områden där vi har olika uppfattningar. Vi kan försöka vara överens
            om det vi är överens om – det känns tryggt och bra. Det gäller
            framför allt kvinnors och barns rättigheter samt inte minst fokus
            på hbtq-frågor, där Sverige är en stor och viktig aktör.
          </note>
          <note>
            Kopplat till budgetfrågan nämnde ministern i sitt svar Sidas
            styrning. Det var bra att de 15 miljonerna togs upp. Det var ingenting
            som alliansregeringen hittade på , utan det var ett tydligt önskemål
            sedan många år att när biståndsramen ökar så markant måste Sida
            för att kunna utöva en tydlig styrning också ha råd att anställa
            duktiga specialister och controllers för att ta hand om medlen
            utan bekymmer. Där är det bra att vara lyhörd för såväl styrelse
            som generaldirektör. Det är klokt att använda pengarna på ett
            bra sätt.
          </note>
          <note>
            Jag vet att Isabella Lövin har fortsatt det arbete som påbörjades
            med civilsamhällesorganisationer, som leddes av Gustaf Lind, det
            vill säga för att försöka få en överenskommelse med civilsamhällets
            organisationer dels för att lyfta fram deras mervärde inom det
            svenska biståndet, dels för att se vad en biståndsorganisation
            kan ha för nytta eller hjälp av utrikesförvaltningen.
          </note>
          <note>
            Av nyfikenhetsskäl skulle jag vilja veta lite mer om hur det
            arbetet går, om man i så fall närmar sig en form av överenskommelse
            och vad den i så fall kommer att innehålla.
          </note>
          <note type="speaker">
            Anf. 29 Statsrådet ISABELLA LÖVIN (MP):
          </note>
          <note>
            Herr talman! Tack än en gång, Hillevi Engström, för frågorna!
          </note>
          <note>
            När det gäller Sidas förvaltningsans lag måste det helt säkert
            satsa s ytterligare på att förbättra controllerfunktionen och
            de övriga funktioner som behövs för bedömningen av de långsiktiga
            effekterna av det svenska bilaterala utvecklingssamarbetet. Regeringen
            tycker att det är bra. Naturligtvis tycker vi att det är olyckligt
            att vi var tvungna att ta medel från andra poster där dessa funktioner
            inte hade räknats in, men så är nu läget under 2015.
          </note>
          <note>
            SCO-överenskommelsen var ett bra initiativ som förutvarande biståndsministern
            tog. Här fortsätter arbetet. Det är mycket uppskattat från civilsamhällesorganisationer
            att ha dialogen med Utrikesdepartementet. Det är innehållet som
            har varit oerhört uppskattat, det vill säga dialogerna och diskussionen.
            Sedan är frågan vad slutdokumentet ska kallas, om det ska vara
            en överenskommelse. Från början var till och med ordet kontrakt
            med i diskussionerna. En del organisationer kanske inte känner
            sig helt bekväma med att skriva under en överenskommelse med ett
            departement som man egentligen ska granska.
          </note>
          <note>
            Vi får se var det slutar. Dialogen fortsätter åtminstone under
            våren, och jag hoppas att vi kommer att landa någon gång fram
            till hösten med ett principdokument där alla är överens om mervärdet
            av civilsamhällesorganisationer. Det är viktigt med det folkliga
            engagemanget och engagemanget från civilsamhället i frågorna.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 13.37 på förslag av andre vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            § 11 Frågestund
          </note>
          <note type="speaker">
            Anf. 30 FÖRSTE VICE TALMANNEN:
          </note>
          <note>
            Jag vill hälsa statsråden välkomna. Frågor besvaras av klimat-
            och miljöminister Åsa Romson, statsrådet Isabella Lövin, statsrådet
            Anna Johansson, socialförsäkringsminister Annika Strandhäll och
            statsrådet Ardalan Shekarabi.
          </note>
          <note>
            En fråga ska vara av övergripande och allmänpolitiskt slag eller
            avse ett ämne som faller inom statsrådets ansvarsområde och rör
            dennes tjänsteutövning. Klimat- och miljöminister Åsa Romson besvarar
            såväl allmänpolitiska frågor som frågor inom sitt eget ansvarsområde.
          </note>
          <note>
            Utredningen om Bromma flygplats
          </note>
          <note type="speaker">
            Anf. 31 JESSICA ROSENCRANTZ (M):
          </note>
          <note>
            Herr talman! Jag vill rikta en fråga till infrastrukturminister
            Anna Johansson om en av de kanske viktigaste frågorna kring infrastrukturen
            i Sverige, nämligen den om Bromma flygplats framtid.
          </note>
          <note>
            Den 18 december tog riksdagen beslut om att bevara Bromma flygplats,
            framför allt mot en utredning om att avveckla flygplatsen. Detta
            till trots valde regeringen samma dag att tillsätta en utredning
            i just den frågan.
          </note>
          <note>
            Det är bekymmersamt av flera skäl. Bromma flygplats behövs för
            att säkra jobb och tillväxt i hela landet. Bromma flygplats behövs
            för att ha fungerande flygförbindelser till och från Stockholm.
            Dessutom uttalade sig en majoritet i Sveriges riksdag tydligt
            för Bromma och mot en utredning om avveckling.
          </note>
          <note>
            Min fråga till infrastrukturministern är därför om hon och regeringen
            avser att dra tillbaka den utredning som ni har satt igång.
          </note>
          <note type="speaker">
            Anf. 32 Statsrådet ANNA JOHANSSON (S):
          </note>
          <note>
            Herr talman! Jag vill börja med att säga att regeringen inte
            har tillsatt någon utredning. Vad regeringen har gjort är att
            vi har utsett en samordnare, Anders Sundström, som på regeringens
            uppdrag ska utreda förutsättningarna för att ersätta den trafik
            som i dag sker till och från Bromma med i första hand Arlanda.
            Det är tydligt utsagt att någon nedläggning av Brom ­ ma inte
            är aktuell om man inte kan ersätta trafiken där med trafik på
            andra platser i närområdet.
          </note>
          <note>
            Det är regeringens privilegium att tillsätta utredningar, förhandlingspersoner
            och samordnare i olika frågor. Det har regeringen gjort i det
            här sammanhanget, och vi har för avsikt att låta Anders Sundström
            fortsätta med arbetet och avlämna en rapport så småningom.
          </note>
          <note type="speaker">
            Anf. 33 JESSICA ROSENCRANTZ (M):
          </note>
          <note>
            Herr talman! Det var ett tydligt besked i formfrågan: Man avser
            inte att följa riksdagens beslut.
          </note>
          <note>
            För alla de oroliga medborgarna runt om i Sverige är framtiden
            fortfarande osäker vad gäller existens eller inte för Bromma,
            och det kan jag bara beklaga. Jobb och tillväxt hotas om man inte
            kan ta sig till och från vår huvudstad. Många företag funderar
            på om de ska behöva avveckla sin verksamhet därför att de inte
            längre kan ha fungerande flygförbindelser till och från olika
            orter runt om i Sverige.
          </note>
          <note>
            Det är bekymmersamt särskilt eftersom Swedavia, som äger både
            Bromma flygplats och Arlanda flygplats, har varit tydlig med att
            Arlanda inte kan ta emot den trafik som Bromma har i dag.
          </note>
          <note>
            Ännu mer bekymmersamt är om regeringen uppfattar att det är helt
            oväsentligt vilka beslut som tas i trafikutskottet eller i den
            här kammaren.
          </note>
          <note>
            Jag frågar igen: Anser infrastrukturministern att det är rimligt
            att inte följa riksdagens beslut i den här frågan?
          </note>
          <note type="speaker">
            Anf. 34 Statsrådet ANNA JOHANSSON (S):
          </note>
          <note>
            Herr talman! Jag vill än en gång förtydliga att för regeringen
            är det transporterna i hela landet, mellan Stockholmsområdet och
            övriga regioner i Sverige, som står i fokus – inte exakt vilken
            geografisk plats som man landar på och lyfter från. De direktiv
            som Anders Sundström har fått handlar mycket om att se till att
            man kan säkra den kapacitet som finns i dag, med de båda flygplatserna,
            eventuellt samlat på en enda flygplats. Då får man i så fall se
            över om det behövs investeringar på Arlanda för att klara volymökningen.
          </note>
          <note>
            Hotet mot flygtrafiken till och från Stockholm är en myt, får
            man nog säga. Det handlar inte om att lägga ned Bromma även om
            man inte klarar kapaciteten, utan kapaciteten är en förutsättning
            för att över huvud taget gå vidare med frågan.
          </note>
          <note>
            Det finns en ganska tydlig uppdelning för vad regeringen gör
            och vad riksdagen gör.
          </note>
          <note>
            Sveriges beredskap vid terrorangrepp
          </note>
          <note type="speaker">
            Anf. 35 KENT EKEROTH (SD):
          </note>
          <note>
            Herr talman! För ett eller två år sedan besökte jag Nationella
            insatsstyrkan, NI. Det framgick vid det tillfället att NI, som
            är den grupp i Sverige som har högst utbildning för att hantera
            till exempel terrorangrepp, inte hade kapacitet nog att hantera
            två terrorangrepp i större skala på olika geografiska platser
            i Sverige. Samma slutsats drog tidigare justitieminis ­ tern och
            Rikspolisstyrelsen, som angav att NI behövde vara omkring 97 personer
            för att klara en sådan situation, vilket de inte är i dag.
          </note>
          <note>
            Förra regeringen gjorde dock inget åt situationen. Med tanke
            på att NI fortfarande är underbemannad och att både denna regering
            och den budget som antogs underfinansierar polisen med över 1
            miljard kronor kvarstår stora frågetecken om Sveriges förmåga
            att hantera simultana terrorangrepp.
          </note>
          <note>
            Jag undrar då: Vilka åtgärder ämnar regeringen vidta för att
            säkerställa Sveriges beredskap vid terrorangrepp?
          </note>
          <note type="speaker">
            Anf. 36 Klimat- och miljöminister ÅSA ROMSON (MP):
          </note>
          <note>
            Herr talman! Tack för frågan! Det är naturligtvis av största
            vikt att vi har en polisorganisation men också en organisation
            i hela samhället som kan hantera ett ökat tryck i säkerhetsläget
            när det gäller terrorism.
          </note>
          <note>
            Vi har haft en bred debatt i svenska medier efter händelsen i
            Paris för några dagar sedan. I den debatten har det visat sig
            att flera myndigheter redan planerar för förstärkningar i olika
            delar. Det handlar både om det förebyggande arbetet och om det
            breda angreppssättet, men det frågeställaren tar upp handlar specifikt
            om polisen.
          </note>
          <note>
            Där följer regeringen frågan, och myndigheten har talat om att
            man har vidtagit åtgärder med anledning av det säkerhetsläge som
            man ser. Man har till exempel gjort förstärkningar på olika platser
            i Sverige, där man har sett ett ökat potentiellt hot. När det
            gäller utvecklingen följer myndigheten naturligtvis hur man behöver
            fördela om resurser i närtid men också på längre sikt.
          </note>
          <note type="speaker">
            Anf. 37 KENT EKEROTH (SD):
          </note>
          <note>
            Herr talman! Jag var i kontakt med Nationella insatsstyrkan i
            går. Det har inte aviserats några förstärkningar av bemanningen.
            Med tanke på att polisen är underfinansierad och det är polisen
            som betalar för NI kvarstår stora frågetecken när det gäller Nationella
            insatsstyrkan. Jag hade faktiskt hoppats på ett klarare besked
            från regeringen.
          </note>
          <note>
            En annan aspekt är självfallet att förhindra att terrorister
            kommer till Sverige över huvud taget. Sverigedemokraterna har
            föreslagit att man ska dra in medborgarskapet för dem som åker
            på terrorresor, tillsammans med ett återuppbyggt gränsskydd, för
            att helt enkelt se till att de inte får eller kan komma in till
            EU eller Sverige.
          </note>
          <note>
            Regeringen har avvisat detta förslag och välkomnar med andra
            ord att jihadkrigare kommer tillbaka till Sverige, vilket är rätt
            anmärkningsvärt.
          </note>
          <note>
            Jag tror att svenska folket gärna vill få ett konkret svar på
            frågan varför denna regering vill ha tillbaka islamister, jihadkrigare
            och IS-mördare till vårt land. Ett konkret svar efterfrågas.
          </note>
          <note type="speaker">
            Anf. 38 Klimat- och miljöminister ÅSA ROMSON (MP):
          </note>
          <note>
            Herr talman! När det gäller polisens interna organisation måste
            de naturligtvis se om de kan omfördela resurser när det behövs.
            Det är uppenbarligen inte bara Nationella insatsstyrkan som jobbar
            med den breda terrorberedskapen. I skyddet av olika platser är
            det till exempel inte Nationella insatsstyrkan som är i arbete,
            utan det är hela polisorganisationen.
          </note>
          <note>
            De förslag som Sverigedemokraterna har kommit med tror de ska
            vara något slags nyckel för att lösa det hela och att vi inte
            kommer att ha några terrorangrepp i Sverige om vi tar bort medborgarskapet
            för enskilda individer, terrorister, som kommer tillbaka efter
            krig. Då tror jag att man ser problemet på fel sätt.
          </note>
          <note>
            Det skulle skapa en falsk säkerhet. Det finns många andra som
            man inte kommer åt på det sättet, och det är mycket bättre att
            titta brett på hur vi i det svenska samhället minskar den här
            rekryteringen och naturligtvis också säkerställer att de personer
            som kommer tillbaka från dessa miljöer får ett tydligt omhändertagande
            och att det också sker en rättslig prövning, vilket också krävs
            internationellt.
          </note>
          <note>
            Rovdjurspolitiken
          </note>
          <note type="speaker">
            Anf. 39 DANIEL BÄCKSTRÖM (C):
          </note>
          <note>
            Herr talman! Jag vill ställa en fråga till klimat- och miljöminister
            Åsa Romson.
          </note>
          <note>
            I höstas valde Naturvårdsverket att delegera rätten att besluta
            om licensjakt på varg till ett antal länsstyrelser. I samband
            med det kommenterade ministern och hennes kollega Sven-Erik Bucht
            detta i medierna. Det uppdagades då att det finns en stor oenighet
            i regeringen i frågan och hur frågan ska hanteras.
          </note>
          <note>
            Nu har licensjakten på varg återigen stoppats i Dalarna, Örebro
            och Värmland. Vi har en ohållbar situation. Många människor är
            mycket oroliga, frustrerade och arga nu. Många undrar vad regeringen
            egentligen tycker och vilken rovdjurspolitik man i praktiken driver.
          </note>
          <note>
            Därför är min fråga till klimat- och miljöministern: Vilket besked
            har ministern att ge i vargjaktsfrågan? Vilken rovdjurspolitik
            står regeringen egentligen för?
          </note>
          <note type="speaker">
            Anf. 40 Klimat- och miljöminister ÅSA ROMSON (MP):
          </note>
          <note>
            Herr talman! De regler som i dag reglerar vargjakten genomfördes
            av den förra regeringen. Det var regler som bestämdes här i riksdagen,
            men det var framför allt fråga om regler om ändringar i jaktförordningen.
            Det är dessa regler som uppenbarligen mycket olyckligt, tycker
            jag, har blivit utformade på ett sätt som gör att det återigen
            har blivit en fråga snarare för domstolarna än för en sund rovdjursförvaltning
            byggd på vad våra förvaltningar har för uppdrag från regeringen.
            Det är bara att beklaga att den situationen består och att vi
            inte har kunnat leva upp till ett regelverk i Sverige som också
            klarar en vanlig rättslig prövning, vilket görs på alla andra
            politiska områden.
          </note>
          <note>
            Jag förstår de människor som blir ganska frustrerade när de ena
            dagen planerar för en aktivitet som de tror att de ska göra dagen
            efter, och sedan ställer domstolarna in detta.
          </note>
          <note>
            Men jag kan bara konstatera att de regler som dessa beslut bygger
            på är de regler som den förra regeringen genomförde.
          </note>
          <note type="speaker">
            Anf. 41 DANIEL BÄCKSTRÖM (C):
          </note>
          <note>
            Herr talman! Jag hör vad ministern säger och kan också förstå
            problematiken i att det gäller att komma till ett förverkligande
            av beslut.
          </note>
          <note>
            Jag vill därför repetera frågan vad regeringens ambitioner med
            dagens rovdjurspolitik är och hur ni ser på hur frågan ska hanteras
            denna vinter. Kan vi förvänta oss att ni kommer att medverka till
            att få igång en reglerad förvaltningsjakt, inte minst i de områden
            som i dag har mycket stora lokala problem med en mycket stor förekomst
            av bland annat varg som drabbar landsbygdens förutsättningar för
            att ha en aktiv djurhållning – vi talar då om bland annat får-
            och boskapsskötsel? Hur ser ministern på detta, och vad är regeringens
            ambitioner kortsiktigt under denna vinter?
          </note>
          <note type="speaker">
            Anf. 42 Klimat- och miljöminister ÅSA ROMSON (MP):
          </note>
          <note>
            Herr talman! Regeringen har varit väldigt tydlig när det gäller
            frågan om att vi behöver en långsiktigt hållbar rovdjursförvaltning.
            Men vi behöver också ett förstärkt arbete för att skydda tamdjur
            och husdjur med tanke på den uppenbara konflikt som finns mellan
            till exempel rovdjur och tamboskap. Vi hade velat utveckla arbetet
            med viltskadeersättningen och metodutvecklingen. Men tyvärr drogs
            de anslagshöjningar som fanns i regeringens förslag till budget
            ned när riksdagen valde att anta oppositionens budget i stället.
            Det kan vi beklaga.
          </note>
          <note>
            Naturligtvis är situationen sådan att med det rättsliga läge
            som nu har uppstått måste regeringen återkomma i frågan om hur
            man ska få en viltvård och en rovdjursförvaltning i Sverige som
            också har rättslig status. Vargarna fortsätter att finnas i Sverige,
            och vi behöver få en minskad konfliktyta i fråga om djurhållningen.
            Det är helt uppenbart.
          </note>
          <note>
            Administrativt arbete i välfärdssektorn
          </note>
          <note type="speaker">
            Anf. 43 AZADEH ROJHAN GUSTAFSSON (S):
          </note>
          <note>
            Herr talman! Jag ställer min fråga till civilminister Ardalan
            Shekarabi.
          </note>
          <note>
            De senaste åren har det kommit tydliga signaler från olika yrkesgrupper
            inom välfärden. De menar att deras kunskaper och erfarenheter
            har fått stå tillbaka för statistik och olika ekonomiska modeller.
            Den administrativa bördan inom bland annat skolan och sjukvården
            har därför ökat eftersom omfattande dokumentation är nödvändig
            för att kunna utvärdera effektiviteten i verksamheterna. Inom
            till exempel skolan får lärarna mind ­ re tid att planera sin
            undervisning då mer tid går åt till dokumentation.
          </note>
          <note>
            Mätning och utvärdering av verksamheterna inom välfärden är viktiga.
            Men när priset är att professionens omdöme och kunnande blir sekundärt
            i styrningen av verksamheten måste något göras.
          </note>
          <note>
            Därför är min fråga till civilministern: Vad avser regeringen
            att göra för att professionens kunnande och yrkesetik ska bli
            vägledande i välfärden?
          </note>
          <note type="speaker">
            Anf. 44 Statsrådet ARDALAN SHEKARABI (S):
          </note>
          <note>
            Herr talman! Jag tackar Azadeh Rojhan Gustafsson för frågan.
          </note>
          <note>
            Detta är en otroligt viktig fråga för regeringen. Styrningen
            av de offentliga verksamheterna styr kvaliteten i all offentlig
            verksamhet. För att vi ska stärka kvaliteten måste medarbetarna
            i offentlig sektor få rätt förutsättningar, och deras autonomi
            och självständighet ska respekteras. Det är först när vi erkänner
            medarbetarnas kunskap och professionella hantering av den verksamhet
            som de ingår i och deras behov av autonomi som vi kan utveckla
            svensk offentlig förvaltning och svensk välfärd.
          </note>
          <note>
            Det finns anledning att utveckla nya styrmetoder. Vi har under
            de se ­ naste decennierna använt oss av mer och mer marknadsorienterade
            me ­ toder. Syftet har varit att avbyråkratisera verksamheterna.
            Men effekten har blivit att vi har överbyråkratiserat och minskat
            handlingsutrymmet för medarbetarna i välfärden. Vi avser därför
            att ta fram nya styrmetoder med målet att stärka professionernas
            autonomi och ställning i offentlig verk ­ samhet.
          </note>
          <note type="speaker">
            Anf. 45 AZADEH ROJHAN GUSTAFSSON (S):
          </note>
          <note>
            Herr talman! Det finns även andra sidor av detta som påverkar
            yrkesutövarna inom välfärden. Som exempel kan bristen på långsiktighet,
            pressad bemanning och avsaknad av meddelarfrihet nämnas som en
            del av vinstjakten inom välfärden.
          </note>
          <note>
            Vilka åtgärder vill regeringen vidta för att säkerställa att
            god kvalitet uppnås inom välfärden och att erfaren personal får
            möjlighet och tid att utföra sitt jobb?
          </note>
          <note type="speaker">
            Anf. 46 Statsrådet ARDALAN SHEKARABI (S):
          </note>
          <note>
            Herr talman! För det första måste vi säkerställa att vi tillför
            välfärden resurser. Välfärd kostar, och det är viktigt att stat,
            kommuner och landsting fortsätter att satsa på välfärden och utveckla
            kvaliteten i välfärden.
          </note>
          <note>
            För det andra ska vi ha regelverk som garanterar kvalitet och
            långsiktighet och som sätter brukarnas behov i fokus. Då är det
            mycket viktigt att pengarna används till det som de är avsedda
            för. Pengar som ska gå till undervisning ska gå till undervisning
            och inte till någonting annat. Pengar som ska gå till sjukvård
            ska användas inom sjukvården och inte föras ut till skatteparadis
            utanför Sverige.
          </note>
          <note>
            Det är otroligt viktigt att vi har ett regelverk som säkerställer
            kvaliteten och som sätter medarbetarna och brukarna i fokus. Därför
            avser regeringen att utreda ett antal rättsliga frågor som handlar
            om kvaliteten och långsiktigheten i den offentliga välfärden.
          </note>
          <note>
            Vi kommer att samarbeta med alla krafter som är beredda att ta
            ansvar för utvecklingen av kvaliteten i svensk välfärd.
          </note>
          <note>
            Prioriteringar inom biståndet
          </note>
          <note type="speaker">
            Anf. 47 HILLEVI ENGSTRÖM (M):
          </note>
          <note>
            Herr talman! Biståndet ökade under alliansregeringens tid med
            10 miljarder kronor. Men man måste ändå prioritera. Vi hade en
            budgetdebatt här i kammaren den 17 december då biståndsministern
            deltog. Jag blev mycket glad över det besked som hon då gav, nämligen
            att när man tvingas prioritera mellan dessa olika anslagsposter
            måste man sätta sig ned och diskutera och givetvis göra det i
            samråd med riksdagen för att nå en enighet om prioriteringar kring
            de olika anslagsposterna.
          </note>
          <note>
            Detta är ett nytt sätt att arbeta, och jag tror att riksdagen
            och utrikesutskottet verkligen välkomnar att riksdagen får vara
            med och påverka dessa olika anslagsposter.
          </note>
          <note>
            Min konkreta fråga är: Hur ska detta samråd gå till för att man
            ska nå en enighet kring prioriteringar inom biståndet, och när
            kan utskottet förvänta sig att få en sådan inbjudan? Hur är tanken
            med detta samråd?
          </note>
          <note type="speaker">
            Anf. 48 Statsrådet ISABELLA LÖVIN (MP):
          </note>
          <note>
            Herr talman! Det råder en mycket stor enighet i Sverige över
            partigränserna och över blockgränsen om att vi ska ha ett generöst
            bistånd. Alla partier i denna kammare, förutom Sverigedemokraterna,
            är eniga om att till exempel 1 procent av bni ska gå till bistånd.
            Vi har en bred enighet om behovet av att Sverige är en ledande
            aktör inom FN och inom de olika organisationer som i dag behövs
            mer än någonsin.
          </note>
          <note>
            Den tidigare biståndsledningen – Moderaterna har innehaft posten
            i åtta år – har gjort prioriteringar som vi i stor utsträckning
            instämmer i. Jag ämnar komma till utskottet och diskutera dessa
            frågor. Vi inbjuder också till andra möten med utskottets ledamöter
            och har en kontinuerlig dialog. Om vi sedan kan formalisera den
            ytterligare i form av skrivelser och annat gör vi gärna det.
          </note>
          <note type="speaker">
            Anf. 49 HILLEVI ENGSTRÖM (M):
          </note>
          <note>
            Herr talman! Jag tackar för svaret. Det stämmer att vi har en
            stor enighet. Men det finns också saker som skiljer oss åt. Det
            som jag tänker främst på är att Moderaterna drev på mycket kraftfullt
            när det gällde sexuell och reproduktiv hälsa och rättigheter,
            för att nämna någonting. Det gäller även demokrati och mänskliga
            rättigheter. Men det handlar också om att man verkligen ska nå
            de allra fattigaste och mest förtryckta länderna och att fokusera
            biståndet till färre länder.
          </note>
          <note>
            Jag tycker att det var en bra ansats som biståndsministern gav
            om att komma till riksdagen och ha ett samråd och försöka nå en
            enighet. Det är ett nytt grepp, och jag tror att det är mycket
            välkommet att ledamöter från olika partier får vara med och påverka
            vad det är som faktiskt prioriteras. Ytterst är det regeringen
            som bestämmer. Men jag tror att det är positivt och välkomnar
            att denna möjlighet ges.
          </note>
          <note type="speaker">
            Anf. 50 Statsrådet ISABELLA LÖVIN (MP):
          </note>
          <note>
            Herr talman! Jag vill än en gång passa på att tacka förutvarande
            biståndsminister Hillevi Engström för hennes insats. Jag beklagar
            också att Hillevi Engström nu lämnar riksdagen, med tanke på den
            enorma och unika erfarenhet och kunskap hon har på området. Vi
            hade gärna fortsatt dialogen längre framöver.
          </note>
          <note>
            Jag delar bedömningen att vi, även om vi ser att fattigdomen
            minskar i många länder och att många länder blir medelinkomstländer,
            ser en motsatt trend i de länder som är allra fattigast och att
            Sverige behöver engagera sig mer i de länderna. Jag ämnar göra
            det. Det handlar kanske inte om att styra över större finansiella
            medel utan om att ha mer fokus på hur man kan hjälpa till att
            bygga upp institutioner. Har man ingen bra politik på plats kan
            man heller inte ta hand om de pengar och andra materiella insatser
            vi kan bidra med.
          </note>
          <note>
            Tidningen Omvärldens granskande roll
          </note>
          <note type="speaker">
            Anf. 51 HANS LINDE (V):
          </note>
          <note>
            Herr talman! Jag har också en fråga till biståndsministern.
          </note>
          <note>
            Ett bistånd av hög kvalitet förutsätter en biståndsdebatt av
            hög kvalitet. I Sverige har tidningen Omvärlden sedan 1970-talet
            varit en viktig aktör för såväl information som debatt och kritisk
            granskning. Nu ser vi dock att förutsättningarna för tidningen
            förändras mycket snabbt – papperstidningen läggs ned och blir
            i stället en nättidning. Man har ändrat ägarpolicyn för Omvärlden
            och tagit bort uppdraget att bedriva kritisk granskning. Den nuvarande
            redaktionen förlorade upphandlingen, och man får en ny redaktion.
            Sist men inte minst har det bestämts att tidningen Omvärlden ska
            upphandlas varje år.
          </note>
          <note>
            Det skapar självklart problem för kritisk granskning om det är
            så att journalister ska upphandlas av just den myndighet de är
            satta att kritiskt granska. Vilken journalist kommer att ha modet
            att skriva en kritisk artikel om biståndsministern eller Sida
            om hela redaktionen kan få gå varje år? Jag skulle vilja veta
            om biståndsministern är nöjd med den här modellen eller om man
            är beredd att arbeta för en annan modell för tidningen Omvärlden.
          </note>
          <note type="speaker">
            Anf. 52 Statsrådet ISABELLA LÖVIN (MP):
          </note>
          <note>
            Herr talman! Jag tackar Hans Linde för frågan. Jag delar absolut
            uppfattningen att det är oerhört viktigt att vi har en granskning
            och att det är en levande journalistik som fokuserar på biståndsområdet,
            just därför att det är ett sådant enormt viktigt område – inte
            minst i termer av ekonomisk storlek i den svenska budgeten. Det
            är alltså väldigt viktigt. Människor ska få veta vad biståndet
            används till och att det används på ett bra sätt.
          </note>
          <note>
            Det finns en strategi för informations- och kommunikationsanslag
            som den tidigare regeringen har formulerat och där man lade mindre
            tonvikt vid det här att granska. Den nya regeringen avser att
            ta fram en ny infokomstrategi där vi är mycket tydliga med att
            det ska handla om att också kunna kritisera, ifrågasätta och ha
            ett fritt förhållningssätt till regeringens och myndighetens arbete.
          </note>
          <note type="speaker">
            Anf. 53 HANS LINDE (V):
          </note>
          <note>
            Herr talman! Jag tackar biståndsministern för svaret. Det är
            välkommet med en ny kommunikationsstrategi för det svenska biståndet.
            Efter åtta år med borgerlig regering behöver vi mer av bredd,
            mer av höjd och mer av kvalitet i den svenska biståndsdebatten.
          </note>
          <note>
            Jag ställde dock en konkret fråga om tidningen Omvärlden, som
            är en central aktör. Nu finns det en möjlighet för regeringen
            att med den nya strategin fundera på hur vi kan säkra en långsiktigt
            granskande roll för Omvärlden. Jag tror nämligen att Isabella
            Lövin, som inte bara är biståndsminister utan också gammal journalist,
            inser att oberoende granskning och årlig upphandling inte riktigt
            går ihop.
          </note>
          <note>
            Det har funnits idéer om hur man ska kunna lösa detta i stället.
            Det kan lösas genom stiftelser, genom att ha längre perioder för
            upphandling – som man hade tidigare – eller genom att man hittar
            en public service-lösning för tidningen Omvärlden. Är Isabella
            Lövin, nu när hon sätter sig ned med arbetet för att ta fram en
            ny strategi för biståndsinformation och biståndskommunikation,
            beredd att titta på andra former för tidningen Omvärlden för att
            säkra långsiktighet, oberoende och kritisk granskning?
          </note>
          <note type="speaker">
            Anf. 54 Statsrådet ISABELLA LÖVIN (MP):
          </note>
          <note>
            Herr talman! Biståndsmyndigheten Sida är den som ytterst har
            ansvarat för att utforma vilka projekt man kommer att ge till
            och inte, så det beslutet har fattats av Sida. Det är dock riktigt
            att regeringen nu kommer att ta fram en ny informations- och kommunikationsstrategi,
            och vi är villiga att titta på alla delar och på hur man kan vara
            väldigt tydlig med vår prioritering.
          </note>
          <note>
            Det är precis som Hans Linde säger; som tidigare journalist uppskattar
            jag papperstidning, och det finns ingen journalisti k värd namnet
            som inte är oberoende. Vi vill väl inte att skattepengar ska användas
            till enbart någon form av information om – eller kanske ren propaganda
            för – myndighetens eller regeringens arbete, utan givetvis ska
            vi ha oberoende och granskande journalistik. Annars tycker jag
            inte att det är värt skattepengarna, utan då får man ge ut broschyrer
            i stället.
          </note>
          <note>
            Fördelning av pension mellan makar
          </note>
          <note type="speaker">
            Anf. 55 BARBRO WESTERHOLM (FP):
          </note>
          <note>
            Herr talman! Min fråga riktar sig till s ocialförsäkrin gsminister
            Annika Strandhäll.
          </note>
          <note>
            Riksdagsbeslutet i december innebär att vi nu ska tillsätta en
            utredning om förändring av pensionssystemet så att mer av den
            intjänade pensionen kan fördelas lika mellan makar. Min fråga
            är när utredningen kommer till och hur den kommer att arbeta.
            Det är en väldigt viktig fråga, inte minst för alla de kvinnor
            som har jobbat inom låglöneyrken eller jobbat deltid och som känner
            att de vill skilja sig – kanske för att maken begår övergrepp
            eller så – men ser att de inte har råd att skilja sig.
          </note>
          <note type="speaker">
            Anf. 56 Socialförsäkringsminister ANNIKA STRANDHÄLL (S):
          </note>
          <note>
            Herr talman! Jag tackar Barbro Westerholm för den viktiga frågan.
            Jag är väldigt glad att pensionerna nu ingår som en del i decemberöverenskommelsen
            och att vi är överens över blockgränserna om att tillsammans arbeta
            vidare med de viktiga frågorna.
          </note>
          <note>
            Jag har sedan jag tillträdde som socialförsäkringsminister gång
            på gång lyft fram just situationen för kvinnor i relation till
            hur vårt pensionssystem är konstruerat i dag, både när det gäller
            vad vi behöver göra på kort sikt och vad vi behöver göra på längre
            sikt för att skapa ett mer jämställt samhälle. Det kommer alltså
            givetvis att vara en av de frågor vi kommer att diskutera tillsammans
            med den pensionsgrupp jag hoppas snart ska sammanträda.
          </note>
          <note type="speaker">
            Anf. 57 BARBRO WESTERHOLM (FP):
          </note>
          <note>
            Herr talman! Vi har ett pensionssystem vi ska vara stolta över,
            och vi ska vara stolta över att vi lyckades skifta över från ATP-systemet
            till det nuvarande. Det är nämligen finansiellt stabilt för samhället
            – vi har från samhällets sida råd.
          </note>
          <note>
            Det är dock inte stabilt för de enskilda, genom bromsen. Det
            kan bli fluktuationer. Det slår extra hårt mot kvinnor som har
            väldigt låga pen ­ sioner. Vi har 140 000 kvinnor som ligger under
            EU:s fattigdomsgräns, och det beror på låga löner. Vi trodde ju
            när vi skapade systemet – jag satt i arbetsgruppen – att löneutvecklingen
            skulle bli mycket mer positiv för kvinnor, och det har den inte
            blivit. Då blir det extra viktigt att vi gör någonting för den
            gruppen nu.
          </note>
          <note type="speaker">
            Anf. 58 Socialförsäkringsminister ANNIKA STRANDHÄLL (S):
          </note>
          <note>
            Herr talman! Tack, Barbro Westerholm – jag är väldigt glad att
            kunna säga att jag delar dina synpunkter på det här, både avseende
            stoltheten över det pensionssystem vi har i dag och avseende att
            vi också måste se de utmaningar systemet ger oss i vitögat.
          </note>
          <note>
            Det handlar bland annat om vad vi måste göra på kort sikt för
            att förbättra situationen för de sämst ställda pensionärerna,
            som väldigt ofta är kvinnor. Då är det intressant att titta vidare
            på det förslag som beslutades i riksdagen i december och se om
            det är en väg som kan bidra till att förbättra situationen, tillsammans
            med andra. Det handlar dock också om att vi behöver hjälpas åt
            att fortsätta sätta frågan om kvinnors situation på svensk arbetsmarknad
            och deras lönenivåer på agendan för att få en mer jämställd arbetsmarknad
            i Sverige. Det ser jag fram emot.
          </note>
          <note>
            Skräp i havet
          </note>
          <note type="speaker">
            Anf. 59 EMMA NOHRÉN (MP):
          </note>
          <note>
            Herr talman! Jag skulle vilja ställa en fråga till klimat- och
            miljöminister Åsa Romson. Det är egentligen en skräpfråga, för
            den handlar framför allt om skräp i havet.
          </note>
          <note>
            Väldigt mycket av det skräp som vi slänger hamnar förr eller
            senare i havet. Det finns beräkningar på att ungefär 6 miljoner
            ton skräp hamnar i världshaven. Det flyter runt. Ungefär 70 procent
            hamnar på botten, 15 procent driver omkring med strömmarna och
            15 procent hamnar på landbacken.
          </note>
          <note>
            Det här är inte bara en estetisk fråga utan också en allvarlig
            miljöfråga.
          </note>
          <note>
            Jag skulle vilja dela upp min fråga i två delar, en om källan
            till skräpet och en om omhändertagandet av skräpet.
          </note>
          <note>
            Framför allt är det plast som är farligt. Det bryts ned i mindre
            och mindre delar. Det kan vara stora plastsaker som snärjer sig
            runt djurliv, men det är också många djur som äter plast som brutits
            ned i mindre delar, till exempel stormfåglar och annat, 33 partiklar
            per mage.
          </note>
          <note>
            Min fråga är: Hur kan Sverige bidra till att minska nedskräpningen
            i haven?
          </note>
          <note type="speaker">
            Anf. 60 Klimat- och miljöminister ÅSA ROMSON (MP):
          </note>
          <note>
            Herr talman! Jag tackar Emma Nohrén för en angelägen fråga.
          </note>
          <note>
            Som du pekar på drabbas både människor och framför allt djur
            i världshaven och i vår biologiska mångfald. Jag tror att vi alla
            har sett skräckbilderna på en stormfågel, eller vilken fågelart
            det var, med halva magsäcken full av plaster. Det dumpas, som
            du sa, väldigt mycket i världshaven.
          </note>
          <note>
            Det vi gör konkret från regeringens sida är att vi årligen ger
            Havs- och vattenmyndigheten anslag, till exempel för tidigare
            påbörjat projekt kring ren kust i Bohuslän som ger möjligheter
            till uppstädning och annat arbete. Det beviljas också belopp varje
            år till Håll Sverige rent för projekt mot nedskräpning.
          </note>
          <note>
            När det gäller mikroplaster krävs det mer metodutveckling.
          </note>
          <note type="speaker">
            Anf. 61 EMMA NOHRÉN (MP):
          </note>
          <note>
            Herr talman! Jag tackar ministern för svaret. Det är glädjande
            att höra att vi får pengar till kustkommunerna. Jag kommer själv
            från Lysekil som är en kustkommun. Kommunerna i Bohuslän drunknar
            bokstavligt talat i plast ute på våra stränder, och det är en
            kostnad för oss små kommuner att ta hand om. Bara i min grannkommun
            Såtenäs plockade man upp 40 ton skräp, alltså 400 kubikmeter.
          </note>
          <note>
            Sedan har vi problemet med mikroplaster som också tar till sig
            miljögifterna och på det viset kan ackumuleras högt i näringskedjan.
          </note>
          <note>
            Hur tänker man gå vidare med detta arbete? Och vad kan vi göra
            för att vi ska komma till rätta med nedskräpningen och få internationella
            överenskommelser om att minska den?
          </note>
          <note type="speaker">
            Anf. 62 Klimat- och miljöminister ÅSA ROMSON (MP):
          </note>
          <note>
            Herr talman! Det är två delar. I en forskningssammanställning
            förra året av vad som är problemen i havsmiljöerna är mikroplasterna
            en av de frågor som forskarna mycket tydligt anger. Det är en
            så kallad ny fråga där vi inte har sett hela problematiken och
            där vi ännu inte är i gång med åtgärder. Men forskarna har sett
            problemet för hela havsmiljön. Det är påkallat att politiken nu
            kopplas in och börjar komma i gång med åtgärder och regleringar.
          </note>
          <note>
            Det är också, precis som frågeställaren pekar på, en internationell
            fråga, för det allra mesta av det skräp som flyter i land på svenska
            kuster kommer långväga ifrån. Sverige ut för ett aktivt arbete
            inom ramen för till exempel Osparkonventionen kring Nordostatlanten
            men också i andra internationella forum och i en del kemikaliesammanhang.
            Det är där man tidigare har hanterat den här typen av problematik
            för att begränsa saker och ti ng som kommer ut i vattenmiljön
            – att vi måste stoppa det redan vid källan.
          </note>
          <note>
            Blocköverskridande samverkan i försvarsfrågor
          </note>
          <note type="speaker">
            Anf. 63 MIKAEL OSCARSSON (KD):
          </note>
          <note>
            Herr talman! Jag skulle vilja rikta min fråga till Åsa Romson
            i egenskap av vice statsminister.
          </note>
          <note>
            Kristdemokraterna ser stora vinster med blocköverskridande samverkan
            i försvarspolitiska frågor. Det handlar om hela vårt lands säkerhet.
            I detta arbete behöver så många som möjligt ta aktiv del. Därför
            deltar Kristdemokraterna i de sexpartisamtal som nu förs om vårt
            lands försvarsbehov. Tyvärr har regeringen inte uppvisat motsvarande
            samarbetsvilja. Frågan om en Natoutredning avfärdas av statsministern
            innan gruppen ens har hunnit diskutera frågan.
          </note>
          <note>
            Då blir min fråga: Hur allvarligt menat är det från regeringens
            sida att samverka i försvars- och säkerhetsfrågor?
          </note>
          <note type="speaker">
            Anf. 64 Klimat- och miljöminister ÅSA ROMSON (MP):
          </note>
          <note>
            Herr talman! Som frågeställaren vet är regeringen väldigt angelägen
            om att samverka, inte minst i frågor om försvar och säkerhet.
            Det är av yttersta vikt, dels för att det ska vara långsiktigt
            stabilt, dels för att skicka rätt signaler till omvärlden. Om
            vi inte söker en bred samsyn i vår säkerhetspolitik, vem utomlands
            ska då tro att Sverige har en trygg miljö att jobba utifrån?
          </note>
          <note>
            Jag är glad att vi har fått i gång sexpartisamtalen. Jag är också
            glad över och välkomnar den överenskommelse som partiledarna slöt
            under julhelgen där vi fann samarbetsområden. Inte minst tror
            jag att det är bra för svenska folket att se att svensk politik
            även består av samarbete. Jag har inget emot att vi har olika
            åsikter. Jag tycker att det är roligt med en livaktig debatt i
            den här kammaren, men vi kan kanske alla konstatera att det under
            hösten har funnits synen att vi inte samarbetar, så jag tror att
            det är viktigt.
          </note>
          <note>
            Med detta sagt vill jag säga att i Försvarsberedningen var en
            majoritet överens om att vi inte ska ha ett Natomedlemskap, så
            det är inte så konstigt att man inte går vidare med det nu.
          </note>
          <note type="speaker">
            Anf. 65 MIKAEL OSCARSSON (KD):
          </note>
          <note>
            Herr talman! Jag tackar för svaret. Det kan vara värt att påminna
            om att vi inte begär att vi ska gå med i Nato här och nu, utan
            att vi ska göra en utredning där vi ska lyfta fram för- och nackdelar
            med ett Natomedlemskap.
          </note>
          <note>
            Frågan är komplex och måste hanteras seriöst.
          </note>
          <note>
            Jag vill påminna om att allianspartierna har fler mandat än regeringspartierna
            i försvarssamarbetsgruppen och alltså har majoritet. Mot den bakgrunden
            undrar jag fortfarande hur regeringen tänker. Hur kan man säga
            nej till mer kunskap? Och hur seriöst är det att avfärda gruppmajoritetens
            tankar innan de ens har diskuterats färdigt?
          </note>
          <note>
            Ministern säger att vi ska tänka på de signaler vi sänder ut.
            Men är det inte en sämre signal att sända ut till svenska folket
            att man inte vill ta reda på fakta? Finland har redan gjort en
            sådan här utredning, och Sverige är världens mest aktiva partner
            till Nato. Är det då inte rimligt att ta reda på vad skillnaden
            skulle vara om Sverige skulle kunna bli en fullvärdig medlem och
            kunna påverka fullt ut?
          </note>
          <note type="speaker">
            Anf. 66 Klimat- och miljöminister ÅSA ROMSON (MP):
          </note>
          <note>
            Herr talman! Jag är lite förvånad över det tonläge som en del
            partier väljer att ha när det gäller försvars- och säkerhetsfrågorna
            med tanke på att regeringens hela betoning från tillträdet och
            framåt har varit att vi ska bygga vidare på var Försvarsberedningen
            stod och vad den såg behövdes för det svenska försvaret. Det var
            inga lätta uppgifter, och det var ganska många uppgifter.
          </note>
          <note>
            Nu tycker man att det är viktigt att utreda. Som jag hört från
            flera allianspartier ska vi absolut inte gå med i Nato, men utreda
            det ska vi göra. Varför drog man då ned utredningsanslagen generellt
            för hela Regeringskansliet såsom man gjorde i den budget som riksdagen
            skickade med till regeringen att effektuera? Först drar man ned
            anslaget och sedan säger man: Vi ska utreda det här, fast det
            är en fråga som är ganska meningslös att utreda.
          </note>
          <note>
            Det är ingen majoritet för partier som vill gå med i Nato, och
            det var också vad F örsvarsberedningen i bred samverkan sa.
          </note>
          <note>
            Utredning om den svenska spellagstiftningen
          </note>
          <note type="speaker">
            Anf. 67 PER BILL (M):
          </note>
          <note>
            Herr talman! Jag har en fråga till civilminister Ardalan Shekarabi
            . Den handlar också om utredningar.
          </note>
          <note>
            Den 16 oktober drog EU-kommissione n Sverige inför domstol för
            fördr agsbrott när det gällde den svenska spelregleringen. Det
            handlade om två olika delar. En månad senare kom ministern, klokt
            nog, till kulturutskottet och berättade att han ville genomföra
            en utredning.
          </note>
          <note>
            Tyvärr gick det bara en månad innan jag kunde läsa i tidningen
            om att utredningen var lagd på is. Nu har det gått en månad till.
            Då tänkte jag höra om nuläget när det gäller denna, tycker jag,
            mycket viktiga utredning som faktiskt kan se till att vi får ett,
            enligt EU, lagligt system för spel.
          </note>
          <note type="speaker">
            Anf. 68 Statsrådet ARDALAN SHEKARABI (S):
          </note>
          <note>
            Herr talman! Jag tackar Per Bill för en bra fråga.
          </note>
          <note>
            Det här är ett område där det finns goda förutsättningar för
            samarbete över blockgränsen. De samtal som vi har haft hittills
            har varit otroligt konstruktiva. Jag är övertygad om att vi kommer
            att kunna fortsätta att samarbeta i denna viktiga fråga, för det
            finns flera dimensioner i spellagstiftningen som är viktiga, inte
            minst de sociala.
          </note>
          <note>
            Vi kommer att arbeta för att så fort som möjligt ta fram en utredning.
            Tyvärr är en konsekvens av den budget som beslutades här i kammaren
            förra året att vi inte har resurser till en utredning i spelfrågan.
            Det är väldigt beklagligt. Det finns verkligen behov av att utreda
            frågan och att snabba på den process som pågår för att införa
            någon typ av licenssystem i Sverige.
          </note>
          <note>
            Så fort resurserna tillåter ska utredningen tillsättas. Vi avser
            också att fortsätta föra en dialog över blockgränsen om hur denna
            fråga ska beredas och hur vi kan skapa förutsättningar för majoritet
            för att ta fram ett system som är hållbart.
          </note>
          <note type="speaker">
            Anf. 69 PER BILL (M):
          </note>
          <note>
            Herr talman! Tack för svaret. Det lugnar mig. Anslaget för Regeringskansliet
            är på flera miljarder. Minskningen var 200 miljoner. Regeringskansliet
            har genom årtiondena hamnat i den situationen förut. Det finns
            möjligheter till anslagskrediter och på tilläggsbudget. Det vi
            har i den an ­ dra vågskålen är att Sverige kan åka på böter.
          </note>
          <note>
            Jag hoppas att civilministern gör allt som han kan för att så
            fort som möjligt se till att utredningen kommer igång och att
            vi kan ha ett licenssystem på plats som gör det möjligt för svenska
            företag att ägna sig åt den bransch som många tycker är viktig
            och samtidigt att göra det på det sätt vi vill, nämligen med en
            social kontroll.
          </note>
          <note type="speaker">
            Anf. 70 Statsrådet ARDALAN SHEKARABI (S):
          </note>
          <note>
            Herr talman! Jag är övertygad om att vi verkligen är överens
            om att vi måste fortsätta det arbete som påbörjades efter maktskiftet
            med att reformera spellagstiftningen. Vi följer noga EU-kommissionens
            hantering av denna fråga.
          </note>
          <note>
            Vi måste snabba på processen. Här behövs förändring. Vi måste
            skydda de sociala intressen som finns i denna fråga. Det är otroligt
            viktigt. Ju snabbare lagstiftningen kommer på plats, desto bättre
            möjligheter har vi att förebygga den sociala problematiken.
          </note>
          <note>
            Vi kommer att arbeta med utredningen. Det ska också sägas att
            Regeringskansliet har fortsatt att arbeta med direktivet till
            den kommande spelutredningen. Det arbetet har inte stannat av
            på något sätt.
          </note>
          <note>
            Inom ramen för Regeringskansliets resurser fortsätter vi att
            jobba med att ta fram förslag till direktiv. Vi avser, som jag
            sade tidigare, att föra en dialog över blockgränsen även om utredningsdirektiven.
          </note>
          <note>
            Flygkapaciteten på Bromma och Arlanda
          </note>
          <note type="speaker">
            Anf. 71 JIMMY STÅHL (SD):
          </note>
          <note>
            Herr talman! Också jag tänkte beröra Bromma flygplats. Jag ställer
            min fråga till Anna Johansson.
          </note>
          <note>
            Under 2014 ökade trafiken på Bromma flygplats. Det var resenärsrekord
            med närmare 2 400 000 resenärer. Det är en ökning med 4 procent.
            Stockholms Handelskammare tror inte att trafiken på den berörda
            flygplatsen kan flyttas till Arlanda. Trafikverket säger att redan
            nu är Arlanda nära sitt kapacitetstak.
          </note>
          <note>
            Jag känner oro då riksdagen påtalade att det inte bör utses en
            förhandlingsperson för just detta. Min fråga till statsrådet Anna
            Johansson är: Ska vi i riksdagen se det som en ny praxis av regeringen
            att inte respektera riksdagens beslut?
          </note>
          <note type="speaker">
            Anf. 72 Statsrådet ANNA JOHANSSON (S):
          </note>
          <note>
            Herr talman! Regeringen har den största respekt för riksdagen
            och det arbete som utförs i kammaren och utskotten. Det finns
            också en ganska tydlig arbetsfördelning mellan vad som är riksdagens
            uppdrag och vad som är regeringens uppdrag.
          </note>
          <note>
            Regeringens uppdrag är att styra landet. Då har den bland annat
            möjlighet att tillsätta utredningar, att styra sina myndigheter
            och så vidare. Detta ligger väl inom ramen för det som är regeringens
            uppdrag och mandat.
          </note>
          <note>
            När det gäller Bromma flygplats syftar samordningspersonens uppdrag
            till att se om det finns möjligheter att överföra den kapacitet
            som finns i dag på Bromma till Arlanda. Skulle det visa sig att
            så inte är fallet kommer det inte att bli aktuellt med någon nedläggning.
          </note>
          <note>
            Jag tror att jag har svarat på detta nu ungefär tusen gånger
            och även i den här kammaren, men jag svarar jättegärna på det
            igen. Flygkapaciteten till och från Stockholm och landets övriga
            regioner ska bibehållas och ökas så att man även fortsättningsvis
            kan garantera goda transportmöjligheter i hela landet.
          </note>
          <note type="speaker">
            Anf. 73 JIMMY STÅHL (SD):
          </note>
          <note>
            Herr talman! Jag tycker att det är jättebra att man får klarhet
            i det. Hur ser statsrådet Anna Johansson på Stockholms Handelskammares
            uttalande samt Trafikverkets uttalande om att trafikkapaciteten
            på Arlanda i dag i stort sett är knökfull och att det inte finns
            möjlighet för trafiken på Brom ­ ma flygplats att infattas i Arlanda?
          </note>
          <note type="speaker">
            Anf. 74 Statsrådet ANNA JOHANSSON (S):
          </note>
          <note>
            Herr talman! Jag har inte för avsikt att i den här frågestunden
            överpröva vare sig Trafikverket eller någon annan som har uttalat
            sig i frågorna. Jag ser fram emot att få en tydligare belysning
            av vilka förutsättningarna är för att föra över trafik från Bromma
            till Arlanda.
          </note>
          <note>
            Det kan till exempel handla om att göra investeringar på Arlanda
            för en ytterligare landningsbana som på sikt gör att man kan överföra
            kapacitet. Det skulle också innebära en lättare överföring mellan
            inhemsk trafik och internationell trafik. Det skulle kunna vara
            en klar fördel att kunna utveckla Arlanda som en internationell
            flygplats.
          </note>
          <note>
            Det kan möjligen vara så att det finns goda möjligheter med en
            sådan utveckling. Men kapaciteten totalt sett i storstadsområdet
            ska värnas.
          </note>
          <note>
            Åtgärder mot den ökande ohälsan
          </note>
          <note type="speaker">
            Anf. 75 MATHIAS TEGNÉR (S):
          </note>
          <note>
            Herr talman! Jag har en fråga till socialförsäkringsminister
            Annika Strandhäll.
          </note>
          <note>
            Min fråga rör ohälsan som ökar i samhället. Oavsett vilka mått
            man använder, om det är sjuktal eller AKU, kan man se att ohälsan
            ökar och har ökat under de senaste åren. De är ett problem inte
            bara för att kostnaderna ökar utan framför allt för att det gömmer
            sig en mängd mänskliga tragedier bakom siffrorna.
          </note>
          <note>
            Därför är min fråga till socialförsäkringsministern: Vilka åtgärder
            har regeringen vidtagit , och vilka planerar man att vidta för
            att bryta denna olyckliga utveckling?
          </note>
          <note type="speaker">
            Anf. 76 Socialförsäkringsminister ANNIKA STRANDHÄLL (S):
          </note>
          <note>
            Herr talman! T ack, Mathias Tegnér, för frågan! Som du beskriver
            är det enligt regeringens mening ett ganska allvarligt läge vi
            har. Vi har nu under fyra års tid sett hur sjukskrivningarna har
            ökat. Det har visserligen skett från historiskt låga nivåer. Men
            trenden är ändock väldigt tydlig. Sedan 2010 har vi en ökning
            med 55 procent. Det låter mycket, och det är mycket. Det döljer
            sig människor bakom de siffrorna.
          </note>
          <note>
            Vad regeringen har gjort och nu gör är att se över tidsgränserna
            i sjukförsäkringen för att de ska fungera bättre och att människor
            ska få tidiga insatser. Där vet vi att det brister i dag. Vi måste
            förbättra det förebyggande arbetet och också se över arbetsgivarens
            ansvar för rehabilitering. Sådana samtal har inletts under hösten
            med arbetsmarknadens parter och kommer att föras vidare under
            våren. Vi har också lagt ett mobiliseringsuppdrag på Försäkringskassan.
          </note>
          <note type="speaker">
            Anf. 77 MATHIAS TEGNÉR (S):
          </note>
          <note>
            Herr talman! Tack för sva ret, socialförsäkringsministern! Jag
            gläder mig över att du nämner den bortre tidsgränsen. Det är många
            med mig som tycker att den bortre tidsgränsen är dålig. Det är
            den inte bara för att det tar kraft från den sjuke utan också
            för att den tar kraft från våra myndigheter, och det finns ingenting
            som tyder på att den sjuke kommer närmare arbetsmarknaden. Jag
            skulle vilja höra socialförsäkringsministerns syn på den bortre
            tidsgränsen i förhållande till de ökande sjuktalen.
          </note>
          <note type="speaker">
            Anf. 78 Socialförsäkringsminister ANNIKA STRANDHÄLL (S):
          </note>
          <note>
            Herr talman! Det är en fråga som jag har fått svara på en del
            under hösten och våren. Den bortre tidsgränsen i dag har inneburit
            att sedan 2010 har ca 80 000 personer utförsäkrats ur sjukförsäkringen.
            Många har återkommit för andra gången och snurrar nu runt i ett
            hjul.
          </note>
          <note>
            Det leder inte till att de vare sig kommer närmare arbetsmarknaden
            eller blir friskare. Därför tror vi att det är viktigt att de
            resurser som nu läggs två och ett halvt år in i sjukskrivningen
            kan riktas om. Man ska i stället se till att förstärka de tidiga
            insatserna för människor som blir sjuka så att de snabbt kommer
            tillbaka till arbetsmarknaden igen.
          </note>
          <note>
            Det är där vi vet att nyckeln väldigt mycket ligger. Vi behöver
            bryta sjukskrivningarna tidigt. Så ser det ut.
          </note>
          <note>
            Utredningen om bostadsbristen i storstäderna
          </note>
          <note type="speaker">
            Anf. 79 OLA JOHANSSON (C):
          </note>
          <note>
            Herr talman! Min fråga går till Åsa Romson.
          </note>
          <note>
            Regeringen lär vid dagens sammanträde ha fattat beslut om att
            avbryta utredningen om en förbättrad bostadssituation i storstäderna
            Stockholm, Göteborg och Malmö.
          </note>
          <note>
            När Alliansen presenterade Sverigebygget fanns allt det som avsågs
            i utredningen med i våra förslag. Däremot finns det inga kända
            ställningstaganden om hur den nu sittande regeringen vill komma
            till rätta med bostadsbristen.
          </note>
          <note>
            Det handlar om hur de som står längst från en bostad eller helt
            utanför bostadsmarknaden ska kunna ta sig in. Det handlar om hur
            samordningen mellan olika infrastruktursatsningar och bostadsbyggande
            kan förbättras och hur segregationen kan minskas i utanförskapsområdena.
          </note>
          <note>
            Varför valde regeringen att avbryta utredningen? Vad är ert alternativ
            för att förbättra bostadssituationen i Stockholm, Göteborg och
            Malmö?
          </note>
          <note type="speaker">
            Anf. 80 Klimat- och miljöminister ÅSA ROMSON (MP):
          </note>
          <note>
            Herr talman! Tack för en mycket angelägen fråga om bostadsbristen.
            Jag är säker på att vi är många här som känner en frustration
            över att vi i den nationella politiken från den förra regeringen
            och än så länge från den nya regeringen inte har hittat den magiska
            skruven för att öka bostadsbyggandet och komma till rätta med
            den utbredda bostadsbrist som vi har på många ställen i Sverige.
          </note>
          <note>
            Den utredning du hänvisade till, Ola Johansson, läggs ned av
            samma skäl som vi har diskuterat vid flera andra frågestunder.
            Det finns helt enkelt en stark begränsning i utredningsbudgeten
            med anledning av riksdagens beslut att välja att rösta igenom
            allianspartiernas budget och inte den regeringsbudget där vi hade
            planerat för de utredningar som behöver göras.
          </note>
          <note>
            Det vi har sett på bostadssidan är att det finns en annan utredning
            – jag har tyvärr inte med mig namnet på den – som tar uppdraget
            helt och fullt. Utredningsarbetet fortsätter alltså när det gäller
            frågan om bostadsbristen i de större städerna.
          </note>
          <note type="speaker">
            Anf. 81 OLA JOHANSSON (C):
          </note>
          <note>
            Herr talman! Jag tackar för svaret.
          </note>
          <note>
            När det gäller den magiska skruven slår ministern huvudet på
            spiken. Jag noterar att när det är knappa resurser prioriterar
            regeringen ned en så angelägen sak som bostadsbyggandet i våra
            storstadsregioner.
          </note>
          <note>
            I övrigt saknas konkret handling från regeringens sida i bostadspolitiken.
            Vi väntar fortfarande på en ny förordning om buller, som skulle
            ge förutsättningar för fler lägenheter i närheten av exempelvis
            kollektivtrafik, trafik och verksamheter. Den skulle ha trätt
            i kraft vid årsskiftet.
          </note>
          <note>
            Det är bristen på lägenheter som påverkar bostadspriserna, driver
            upp skuldsättningen och hindrar byggandet i hela Sverige. Man
            brukar säga att det varje dag kommer två SL-bussar bara till Stockholm
            fyllda med personer som behöver bostäder.
          </note>
          <note>
            Mot bakgrund av att ni nu väljer att inte lyssna till förslag
            från en beslutad utredning undrar jag: På vilket sätt vill ni
            komma till rätta med bostadsbristen? Är det regeringens tanke
            att dessa människor ska behöva bo kvar i de bussar de kom hit
            med?
          </note>
          <note type="speaker">
            Anf. 82 Klimat- och miljöminister ÅSA ROMSON (MP):
          </note>
          <note>
            Herr talman! Jag anklagas för att regeringen väljer att inte
            lyssna på en utredning som ännu inte kommit igång. Vi har valt
            att effektivisera och i stället lägga in uppdraget i en redan
            pågående utredning.
          </note>
          <note>
            Jag är lite förvånad, för när det gäller de busslaster som kommer
            till Stockholm väljer vi att lyssna på dem som faktiskt styr här
            och som primärt har ansvar för bostadsbyggandet, nämligen kommunen.
            Stockholms kommun har varit väldigt tydlig med sina planer för
            bostadsbyggandet. De är stora och omfattande och inkluderar i
            dag bullerstörda områden som Bromma och områdena däromkring.
          </note>
          <note>
            Under frågestunden har det varit uppenbart att det hos oppositionens
            partier finns en väldigt delad uppfattning om vad som är viktigt
            i detta sammanhang. Kan vi effektivisera flygtransporterna så
            att vi får effektiva transporter i hela landet, även på flygsidan
            i Stockholm, och kan vi dess ­ utom säkerställa att Stockholm
            har möjlighet att bygga fler bostäder? Det är väldigt många bostäder
            det handlar om n är det gäller tillgången till Brommaområdet .
          </note>
          <note>
            Genusperspektivet i arbetsskadeförsäkringen
          </note>
          <note type="speaker">
            Anf. 83 EVA-LENA JANSSON (S):
          </note>
          <note>
            Herr talman! Jag ställer min fråga till socialförsäkringsminister
            Annika Strandhäll.
          </note>
          <note>
            Dagens arbetsskadeförsäkring uppfattas varken som rättssäker
            eller jämställd. Både Riksrevisionen och Försäkringskassan har
            gjort egna utredningar och konstaterat att framför allt kvinnor
            ofta får avslag vid utredningar av arbetsskador .
          </note>
          <note>
            När man tittar på den forskning som har tillämpats och som använts
            vid utredningstillfällena ser man att det ofta hänvisas till forskning
            som har gjorts på män och i traditionellt klassiska mansyrken.
          </note>
          <note>
            Min fråga är: Avser regeringen att vidta några åtgärder när det
            gäller arbetsskadeförsäkringens utformning och Försäkringskassans
            tillämpning av försäkringen?
          </note>
          <note type="speaker">
            Anf. 84 Socialförsäkringsminister ANNIKA STRANDHÄLL (S):
          </note>
          <note>
            Herr talman! Tack för frågan, Eva-Lena Jansson! Det är en angelägen
            fråga som har ett genusperspektiv, p recis som du lyfter fram.
          </note>
          <note>
            Arbetsskadeförsäkringen är nu en del av Parlamentariska socialförsäkringsutredningen,
            som inom kort kommer att lämna sitt slutbetänkande. Jag hade hoppats
            att vi skulle få ett delbetänkande om just denna fråga, men det
            blev inte så.
          </note>
          <note>
            Om man tittar på det som Eva-Lena Jansson hänvisar till ser man
            att ungefär 24 procent av kvinnorna och 39 procent av männen får
            sina arbetsskador godkända. Den forskning man lutar sig på handlar
            i väldigt stor utsträckning om mansdominerade yrken.
          </note>
          <note>
            Den angelägna satsning på kvinnors arbetsmiljö och forskning
            en om den na som inte blev av i och med det beslut vi fick i riksdagen
            i december är fortfarande central. Det är prioriterat för regeringen
            att se över arbetsskadeförsäkringen. Vi ska titta på de resultat
            som kommer från Parlamentariska socialförsäkringsutredningen.
            Det kommer att hända saker h är.
          </note>
          <note type="speaker">
            Anf. 85 EVA-LENA JANSSON (S):
          </note>
          <note>
            Herr talman! Tack för svaret, Annika Strandhäll!
          </note>
          <note>
            När man tittar i utredningarna ser man att det inte bara handlar
            om forskning. När Försäkringskassan avslår är det ofta sämre utredningar,
            och framför allt är det väldigt mycket kopplat till både yrkestitel
            och kön. Är man kvinna, jobbar som offentligt anställd inom till
            exempel äldreomsorgen eller vården och har problem med ryggen
            blir det avslag nästan per automatik och utan att man har gjort
            någon tydligare eller djupare utredning.
          </note>
          <note>
            Därför finns en kritik mot hur Försäkringskassan hanterar försäkringen.
            Min fråga tillbaka till ministern handlar därför inte bara om
            forskning utan också om Försäkringskassans sätt att utreda försäkringen.
          </note>
          <note type="speaker">
            Anf. 86 Socialförsäkringsminister ANNIKA STRANDHÄLL (S):
          </note>
          <note>
            Herr talman! Jag är uppmärksammad på detta och på handläggningen
            av arbetsskadorna.
          </note>
          <note>
            Man kan dra en parallell till det faktum att vi har en situation
            på svensk arbetsmarknad där den stora problematiken är just psykiska
            diagnoser och belastningsskador, som dominerar i sjukskrivningsstatistiken
            och när det gäller arbetsskador.
          </note>
          <note>
            Då vi har en sådan hantering av vår arbetsskadeförsäkring som
            Eva-Lena Jansson beskriver i dag kan jag försäkra att en reform
            av arbetsskadeförsäkringen, så att vi får en mer genussäker tillämpning,
            ligger högt upp på regeringens agenda.
          </note>
          <note>
            Förbifart Stockholm och kollektivtrafiken
          </note>
          <note type="speaker">
            Anf. 87 TERES LINDBERG (S):
          </note>
          <note>
            Herr talman! Jag riktar min fråga till infrastrukturminister
            Anna Johansson. Den gäller Förbifarten.
          </note>
          <note>
            Det är nu två veckor sedan arbetet med Förbifarten återupptogs.
            Det tycker jag å ena sidan är väldigt bra, men å andra sidan är
            jag lite orolig över Förbifartens fokusering på bilismen och bristen
            när det gäller att planera in kollektivtrafik.
          </note>
          <note>
            Detta gäller inte minst utifrån perspektivet att det flyttar
            in ungefär 35 000 människor per år till Stockholmsregionen. Det
            är klart att det inte räcker att bara bygga nya vägar. Vi måste
            också se till att vägarna används för kollektivtrafik.
          </note>
          <note>
            Min fråga är: På vilket sätt kommer regeringen att ta hänsyn
            till bristen på kollektivtrafik när det gäller Förbifarten?
          </note>
          <note type="speaker">
            Anf. 88 Statsrådet ANNA JOHANSSON (S):
          </note>
          <note>
            Herr talman! Tack för frågan!
          </note>
          <note>
            Kollektivtrafiken är i första hand ett lokalt och regionalt ansvar,
            men i diskussionerna om Förbifarten har man uppmärksammat att
            dess kollektivtrafikvänlighet kan ifrågasättas.
          </note>
          <note>
            I det beslut om att återuppta bygget som regeringen fattade före
            jul fanns ett uppdrag att säkerställa bättre kollektivtrafikframkomlighet
            på Förbifarten under förutsättning att det kan ske inom ekonomisk
            ram och utan att bygget försenas. Vi hoppas att det innebär att
            man till exempel kan se om det finns utrymme för kollektivtrafikfält
            eller andra lösningar som bidrar till att projektet gör framkomligheten
            bättre också för kollektivtrafiken.
          </note>
          <note>
            Utöver detta kommer regeringen att ge ett uppdrag till de utredare
            som håller på med Sverigeförhandlingen om ytterligare en tunnelbaneförbindelse
            i Stockholm. Förutsättningen är att den lokala nivån bidrar.
          </note>
          <note type="speaker">
            Anf. 89 TERES LINDBERG (S):
          </note>
          <note>
            Herr talman! Jag tackar infrastrukturministern för svaret.
          </note>
          <note>
            Det är klart att man som stockholmare är väldigt orolig över
            Förbifarten och de planer som såväl den förra regeringen som den
            kvarsittande majoriteten i Stockholms läns landsting och högerstyret
            i Stockholms stad har. De har inte på något sätt tagit hänsyn
            till kollektivtrafiken.
          </note>
          <note>
            När man tittar på planerna ser man att alla ramper och påfarter
            in i tunnlarna är enkelfiliga, vilket betyder att det i de planer
            som ligger i dag inte finns någon möjlighet till bussfiler. Bussarna
            kommer att bli stående i köer precis som alla bilar, i en region
            med en befolkningsökning på 35 000 invånare per år.
          </note>
          <note>
            Jag hoppas verkligen att man försöker se över detta och hitta
            lösningar, för det blir stora problem att försöka fixa till detta
            i efterhand. Om man, redan när man bygger ramperna, kan se till
            att man får busskörfält har man gjort väldigt stor nytta för Stockholmsregionen.
          </note>
          <note type="speaker">
            Anf. 90 Statsrådet ANNA JOHANSSON (S):
          </note>
          <note>
            Herr talman! Med tilläggsuppdraget till Trafikverket är det regeringens
            förhoppning att man kan hitta lösningar som bidrar till ökad framkomlighet
            för kollektivtrafiken.
          </note>
          <note>
            Vi tror att det finns stora behov av att fortsätta att utveckla
            kollektivtrafiken, inte bara i Stockholms kommun utan i Stockholmsregionen
            i stort. Om vi ska ha ett hållbart transportsystem framöver också
            i de tätbebyggda delarna av vårt land behöver vi kanske tänka
            lite nytt. Vi behöver framför allt ha god framförhållning för
            att säkerställa att kollektivtrafiken och andra mindre miljöbelastande
            sätt att ta sig fram får utrymme och möjlighet att utvecklas.
          </note>
          <note>
            Detta kommer att vara en angelägen fråga för regeringen att jobba
            vidare med också framöver . De stadsmiljöavtal som presenterades
            i förra veckan är ytterligare ett exempel på detta.
          </note>
          <note type="speaker">
            Anf. 91 FÖRSTE VICE TALMANNEN :
          </note>
          <note>
            Därmed är dagens frågestund avslutad. Vi tackar de deltagande
            statsråden för deras medverkan.
          </note>
          <note>
            § 12 Anmälan om skriftligt svar på fråga
          </note>
          <note>
            Skriftligt svar på följande fråga hade kommit in:
          </note>
          <note>
            den 14 januari
          </note>
          <note>
            2014/15:149 Nationella adoptioner
          </note>
          <note>
            av Thomas Finnborg (M)
          </note>
          <note>
            till statsrådet Åsa Regnér (S)
          </note>
          <note>
            § 13 Kammaren åtskildes kl. 15.00.
          </note>
          <note>
            Förhandlingarna leddes
          </note>
          <note>
            av andre vice talmannen från sammanträdets början till ajourneringen
            kl. 13.37 och
          </note>
          <note>
            av förste vice talmannen därefter till sammanträdets slut.
          </note>
          <note>
            Vid protokollet
          </note>
          <note>
            MADELEINE GABRIELSON HOLST
          </note>
          <note>
            /Eva-Lena Ekman
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Avsägelse
          </note>
          <note>
            § 3 Anmälan om gruppledare för partigrupp
          </note>
          <note>
            § 4 Anmälan om fördröjda svar på interpellationer
          </note>
          <note>
            § 5 Senaste dag för avlämnande av propositioner
          </note>
          <note>
            § 6 Förnyad bordläggning
          </note>
          <note>
            § 7 Svar på interpellation 2014/15:155 om rättssäkra prövningar
            för uppehållstillstånd
          </note>
          <note>
            Anf. 1 Justitie- och migrationsminister MORGAN JOHANSSON (S)
          </note>
          <note>
            Anf. 2 PAULA BIELER (SD)
          </note>
          <note>
            Anf. 3 Justitie- och migrationsminister MORGAN JOHANSSON (S)
          </note>
          <note>
            Anf. 4 PAULA BIELER (SD)
          </note>
          <note>
            Anf. 5 Justitie- och migrationsminister MORGAN JOHANSSON (S)
          </note>
          <note>
            Anf. 6 PAULA BIELER (SD)
          </note>
          <note>
            Anf. 7 Justitie- och migrationsminister MORGAN JOHANSSON (S)
          </note>
          <note>
            § 8 Svar på interpellation 2014/15:177 om industrins konkurrenskraft
          </note>
          <note>
            Anf. 8 Statsrådet IBRAHIM BAYLAN (S)
          </note>
          <note>
            Anf. 9 CECILIE TENFJORD-TOFTBY (M)
          </note>
          <note>
            Anf. 10 Statsrådet IBRAHIM BAYLAN (S)
          </note>
          <note>
            Anf. 11 CECILIE TENFJORD-TOFTBY (M)
          </note>
          <note>
            Anf. 12 Statsrådet IBRAHIM BAYLAN (S)
          </note>
          <note>
            Anf. 13 CECILIE TENFJORD-TOFTBY (M)
          </note>
          <note>
            Anf. 14 Statsrådet IBRAHIM BAYLAN (S)
          </note>
          <note>
            § 9 Svar på interpellation 2014/15:174 om Panzisjukhuset
          </note>
          <note>
            Anf. 15 Statsrådet ISABELLA LÖVIN (MP)
          </note>
          <note>
            Anf. 16 DÉSIRÉE PETHRUS (KD)
          </note>
          <note>
            Anf. 17 Statsrådet ISABELLA LÖVIN (MP)
          </note>
          <note>
            Anf. 18 DÉSIRÉE PETHRUS (KD)
          </note>
          <note>
            Anf. 19 HILLEVI ENGSTRÖM (M)
          </note>
          <note>
            Anf. 20 Statsrådet ISABELLA LÖVIN (MP)
          </note>
          <note>
            Anf. 21 DÉSIRÉE PETHRUS (KD)
          </note>
          <note>
            Anf. 22 Statsrådet ISABELLA LÖVIN (MP)
          </note>
          <note>
            § 10 Svar på interpellation 2014/15:195 om genomförande av budgeten
            för utgiftsområde 7 Internationellt bistånd
          </note>
          <note>
            Anf. 23 Statsrådet ISABELLA LÖVIN (MP)
          </note>
          <note>
            Anf. 24 HILLEVI ENGSTRÖM (M)
          </note>
          <note>
            Anf. 25 Statsrådet ISABELLA LÖVIN (MP)
          </note>
          <note>
            Anf. 26 HILLEVI ENGSTRÖM (M)
          </note>
          <note>
            Anf. 27 Statsrådet ISABELLA LÖVIN (MP)
          </note>
          <note>
            Anf. 28 HILLEVI ENGSTRÖM (M)
          </note>
          <note>
            Anf. 29 Statsrådet ISABELLA LÖVIN (MP)
          </note>
          <note>
            Ajournering
          </note>
          <note>
            Återupptagna förhandlingar
          </note>
          <note>
            § 11 Frågestund
          </note>
          <note>
            Anf. 30 FÖRSTE VICE TALMANNEN
          </note>
          <note>
            Utredningen om Bromma flygplats
          </note>
          <note>
            Anf. 31 JESSICA ROSENCRANTZ (M)
          </note>
          <note>
            Anf. 32 Statsrådet ANNA JOHANSSON (S)
          </note>
          <note>
            Anf. 33 JESSICA ROSENCRANTZ (M)
          </note>
          <note>
            Anf. 34 Statsrådet ANNA JOHANSSON (S)
          </note>
          <note>
            Sveriges beredskap vid terrorangrepp
          </note>
          <note>
            Anf. 35 KENT EKEROTH (SD)
          </note>
          <note>
            Anf. 36 Klimat- och miljöminister ÅSA ROMSON (MP)
          </note>
          <note>
            Anf. 37 KENT EKEROTH (SD)
          </note>
          <note>
            Anf. 38 Klimat- och miljöminister ÅSA ROMSON (MP)
          </note>
          <note>
            Rovdjurspolitiken
          </note>
          <note>
            Anf. 39 DANIEL BÄCKSTRÖM (C)
          </note>
          <note>
            Anf. 40 Klimat- och miljöminister ÅSA ROMSON (MP)
          </note>
          <note>
            Anf. 41 DANIEL BÄCKSTRÖM (C)
          </note>
          <note>
            Anf. 42 Klimat- och miljöminister ÅSA ROMSON (MP)
          </note>
          <note>
            Administrativt arbete i välfärdssektorn
          </note>
          <note>
            Anf. 43 AZADEH ROJHAN GUSTAFSSON (S)
          </note>
          <note>
            Anf. 44 Statsrådet ARDALAN SHEKARABI (S)
          </note>
          <note>
            Anf. 45 AZADEH ROJHAN GUSTAFSSON (S)
          </note>
          <note>
            Anf. 46 Statsrådet ARDALAN SHEKARABI (S)
          </note>
          <note>
            Prioriteringar inom biståndet
          </note>
          <note>
            Anf. 47 HILLEVI ENGSTRÖM (M)
          </note>
          <note>
            Anf. 48 Statsrådet ISABELLA LÖVIN (MP)
          </note>
          <note>
            Anf. 49 HILLEVI ENGSTRÖM (M)
          </note>
          <note>
            Anf. 50 Statsrådet ISABELLA LÖVIN (MP)
          </note>
          <note>
            Tidningen Omvärldens granskande roll
          </note>
          <note>
            Anf. 51 HANS LINDE (V)
          </note>
          <note>
            Anf. 52 Statsrådet ISABELLA LÖVIN (MP)
          </note>
          <note>
            Anf. 53 HANS LINDE (V)
          </note>
          <note>
            Anf. 54 Statsrådet ISABELLA LÖVIN (MP)
          </note>
          <note>
            Fördelning av pension mellan makar
          </note>
          <note>
            Anf. 55 BARBRO WESTERHOLM (FP)
          </note>
          <note>
            Anf. 56 Socialförsäkringsminister ANNIKA STRANDHÄLL (S)
          </note>
          <note>
            Anf. 57 BARBRO WESTERHOLM (FP)
          </note>
          <note>
            Anf. 58 Socialförsäkringsminister ANNIKA STRANDHÄLL (S)
          </note>
          <note>
            Skräp i havet
          </note>
          <note>
            Anf. 59 EMMA NOHRÉN (MP)
          </note>
          <note>
            Anf. 60 Klimat- och miljöminister ÅSA ROMSON (MP)
          </note>
          <note>
            Anf. 61 EMMA NOHRÉN (MP)
          </note>
          <note>
            Anf. 62 Klimat- och miljöminister ÅSA ROMSON (MP)
          </note>
          <note>
            Blocköverskridande samverkan i försvarsfrågor
          </note>
          <note>
            Anf. 63 MIKAEL OSCARSSON (KD)
          </note>
          <note>
            Anf. 64 Klimat- och miljöminister ÅSA ROMSON (MP)
          </note>
          <note>
            Anf. 65 MIKAEL OSCARSSON (KD)
          </note>
          <note>
            Anf. 66 Klimat- och miljöminister ÅSA ROMSON (MP)
          </note>
          <note>
            Utredning om den svenska spellagstiftningen
          </note>
          <note>
            Anf. 67 PER BILL (M)
          </note>
          <note>
            Anf. 68 Statsrådet ARDALAN SHEKARABI (S)
          </note>
          <note>
            Anf. 69 PER BILL (M)
          </note>
          <note>
            Anf. 70 Statsrådet ARDALAN SHEKARABI (S)
          </note>
          <note>
            Flygkapaciteten på Bromma och Arlanda
          </note>
          <note>
            Anf. 71 JIMMY STÅHL (SD)
          </note>
          <note>
            Anf. 72 Statsrådet ANNA JOHANSSON (S)
          </note>
          <note>
            Anf. 73 JIMMY STÅHL (SD)
          </note>
          <note>
            Anf. 74 Statsrådet ANNA JOHANSSON (S)
          </note>
          <note>
            Åtgärder mot den ökande ohälsan
          </note>
          <note>
            Anf. 75 MATHIAS TEGNÉR (S)
          </note>
          <note>
            Anf. 76 Socialförsäkringsminister ANNIKA STRANDHÄLL (S)
          </note>
          <note>
            Anf. 77 MATHIAS TEGNÉR (S)
          </note>
          <note>
            Anf. 78 Socialförsäkringsminister ANNIKA STRANDHÄLL (S)
          </note>
          <note>
            Utredningen om bostadsbristen i storstäderna
          </note>
          <note>
            Anf. 79 OLA JOHANSSON (C)
          </note>
          <note>
            Anf. 80 Klimat- och miljöminister ÅSA ROMSON (MP)
          </note>
          <note>
            Anf. 81 OLA JOHANSSON (C)
          </note>
          <note>
            Anf. 82 Klimat- och miljöminister ÅSA ROMSON (MP)
          </note>
          <note>
            Genusperspektivet i arbetsskadeförsäkringen
          </note>
          <note>
            Anf. 83 EVA-LENA JANSSON (S)
          </note>
          <note>
            Anf. 84 Socialförsäkringsminister ANNIKA STRANDHÄLL (S)
          </note>
          <note>
            Anf. 85 EVA-LENA JANSSON (S)
          </note>
          <note>
            Anf. 86 Socialförsäkringsminister ANNIKA STRANDHÄLL (S)
          </note>
          <note>
            Förbifart Stockholm och kollektivtrafiken
          </note>
          <note>
            Anf. 87 TERES LINDBERG (S)
          </note>
          <note>
            Anf. 88 Statsrådet ANNA JOHANSSON (S)
          </note>
          <note>
            Anf. 89 TERES LINDBERG (S)
          </note>
          <note>
            Anf. 90 Statsrådet ANNA JOHANSSON (S)
          </note>
          <note>
            Anf. 91 FÖRSTE VICE TALMANNEN
          </note>
          <note>
            § 12 Anmälan om skriftligt svar på fråga
          </note>
          <note>
            § 13 Kammaren åtskildes kl. 15.00.
          </note>
          <note>
            Tryck: Elanders, Vällingby 2015
          </note>
        </div>
      </body>
    </text>
  </TEI>
</teiCorpus>
