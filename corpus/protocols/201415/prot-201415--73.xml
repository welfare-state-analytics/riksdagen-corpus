<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201415</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201415</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201415--73</head>
          <docDate when="2015-03-17">2015-03-17</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollet för den 3 mars justerades.
          </note>
          <note>
            § 2 Anmälan om ersättare
          </note>
          <note>
            Förste vice talmannen anmälde att Torbjörn Björlund (V) skulle
            tjänstgöra som ersättare för Linda Snecker (V) under tiden den
            7 april–21 juni.
          </note>
          <note>
            § 3 Anmälan om kompletteringsval
          </note>
          <note>
            Förste vice talmannen meddelade att Vänsterpartiets riksdagsgrupp
            anmält Torbjörn Björlund som suppleant i justitieutskottet och
            utbildningsutskottet under Linda Sneckers ledighet.
          </note>
          <note>
            Förste vice talmannen förklarade vald under tiden den 7 april–21
            juni till
          </note>
          <note>
            suppleant i justitieutskottet
          </note>
          <note>
            Torbjörn Björlund (V)
          </note>
          <note>
            suppleant i utbildningsutskottet
          </note>
          <note>
            Torbjörn Björlund (V)
          </note>
          <note>
            § 4 Utökning av antalet suppleanter
          </note>
          <note>
            Valberedningen hade, enligt ett till kammaren inkommet protokolls
            ­ utdrag, tillstyrkt att antalet suppleanter skulle utökas enligt
            följande:
          </note>
          <note>
            från 27 till 28 i finansutskottet
          </note>
          <note>
            från 23 till 24 i socialutskottet
          </note>
          <note>
            Kammaren medgav dessa utökningar.
          </note>
          <note>
            § 5 Val av extra suppleanter
          </note>
          <note>
            Val av extra suppleanter i finansutskottet och socialutskottet
            företogs.
          </note>
          <note>
            Kammaren valde i enlighet med valberedningens förslag till
          </note>
          <note>
            suppleant i finansutskottet
          </note>
          <note>
            Jessica Polfjärd (M)
          </note>
          <note>
            suppleant i socialutskottet
          </note>
          <note>
            Anette Åkesson (M)
          </note>
          <note>
            § 6 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2014/15: 346
          </note>
          <note>
            Till riksdagen
          </note>
          <note>
            Interpellation 2014/15: 346 Patientens rätt att välja
          </note>
          <note>
            av Lotta Finstorp (M)
          </note>
          <note>
            Interpellationen kan tyvärr inte besvaras inom tidsfristen utan
            besvaras av statsrådet Gabriel Wikström den 28 april.
          </note>
          <note>
            Orsaken är redan inbokade resor och andra åtaganden.
          </note>
          <note>
            Stockholm den 13 mars 2015
          </note>
          <note>
            Socialdepartementet
          </note>
          <note>
            Gabriel Wikström (S)
          </note>
          <note>
            Enligt uppdrag
          </note>
          <note>
            Marianne Jenryd
          </note>
          <note>
            Expeditionschef
          </note>
          <note>
            Interpellation 2014/15: 375
          </note>
          <note>
            Till riksdagen
          </note>
          <note>
            Interpellation 2014/15: 375 Kostnaden för smutsiga sjukhus
          </note>
          <note>
            av Karin Rågsjö (V)
          </note>
          <note>
            Interpellationen kan tyvärr inte besvaras inom tidsfristen utan
            besvaras av statsrådet Gabriel Wikström den 17 april.
          </note>
          <note>
            Orsaken är redan inbokade resor och andra åtaganden.
          </note>
          <note>
            Stockholm den 13 mars 2015
          </note>
          <note>
            Socialdepartementet
          </note>
          <note>
            Gabriel Wikström (S)
          </note>
          <note>
            Enligt uppdrag
          </note>
          <note>
            Marianne Jenryd
          </note>
          <note>
            Expeditionschef
          </note>
          <note>
            § 7 Anmälan om faktapromemoria
          </note>
          <note>
            Förste vice talmannen anmälde att följande faktapromemoria om
            förslag från Europeiska kommissionen hade kommit in och överlämnats
            till utskott:
          </note>
          <note>
            2014/ 15:FPM 20 Förordning om handel med sälprodukter KOM(2015)
            45 till miljö- och jordbruksutskottet
          </note>
          <note>
            § 8 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Näringsutskottets betänkanden
          </note>
          <note>
            2014/ 15:NU 10 Näringspolitik
          </note>
          <note>
            2014/ 15:NU 8 Riksrevisionens rapport om förvaltningen av regionala
            projektmedel
          </note>
          <note>
            2014/ 15:NU 11 Immaterialrättsliga frågor
          </note>
          <note>
            Justitieutskottets betänkanden
          </note>
          <note>
            2014/ 15:JuU 14 Straffrättsliga frågor
          </note>
          <note>
            2014/ 15:JuU 15 Processrättsliga frågor
          </note>
          <note>
            Finansutskottets betänkanden
          </note>
          <note>
            2014/ 15:FiU 27 Offentlig upphandling
          </note>
          <note>
            2014/ 15:FiU 25 Statlig förvaltning och statistikfrågor
          </note>
          <note>
            2014/ 15:FiU 26 Kommunala frågor
          </note>
          <note>
            Skatteutskottets betänkande
          </note>
          <note>
            2014/ 15:SkU 19 Mervärdesskatt
          </note>
          <note>
            Utbildningsutskottets betänkande
          </note>
          <note>
            2014/ 15:UbU 3 Möjligheter till fjärrundervisning
          </note>
          <note>
            § 9 Svar på interpellation 2014/15:330 om orimliga återbetalningskrav
          </note>
          <note type="speaker">
            Anf. 1 Socialförsäkringsminister ANNIKA STRANDHÄLL (S):
          </note>
          <note>
            Herr talman! Wiwi -Anne Johansson har frågat mig vilka initiativ
            jag tänker ta för att förhindra att fler människor drabbas av
            absurda krav på återbetalning av försörjningsstöd och skatt när
            det är Försäkringskassan som har gjort fel.
          </note>
          <note>
            Precis som Wiwi -Anne Johansson säger är det olyckligt att människor
            som redan befinner sig i en svår situation hamnar i ett än mer
            utsatt läge.
          </note>
          <note>
            Jag har talat med Försäkringskassan och de medger att myndighetens
            interna riktlinjer om hur skatt ska dras i de fall då retroaktiva
            utbetalningar görs inte är tillräckligt tydliga. Detta har olyckligtvis
            inneburit att Försäkringskassan dragit för lite skatt i en del
            fall, vilket resulterat i restskatt hos Skatteverket.
          </note>
          <note>
            Försäkringskassan har tagit kritiken på stort allvar. Myndigheten
            har redan nu påbörjat ett arbete med att vidta åtgärder för att
            förhindra att detta sker igen. Myndigheten har även varit i kontakt
            med ombuden, Skatteverket och kommunen för att hitta en så bra
            lösning som möjligt för dem som har drabbats.
          </note>
          <note>
            Försäkringskassan har även informerat mig om att man kommer att
            se över de interna riktlinjerna om hur skatt ska dras i de fall
            när retroaktiva utbetalningar och andra löpande utbetalningar
            görs samtidigt. Försäkringskassan avser också att tydliggöra för
            handläggarna att de ska ta kontakt såväl skriftligt som muntligt
            med individen vid utbetalning av stora utbetalningar för att informera
            om skattemässiga konsekvenser.
          </note>
          <note>
            Härutöver tänker Försäkringskassan utveckla sitt samarbete med
            Skatteverket och tillsammans med dem skapa generell information
            som kan skickas till de försäkrade i liknande fall.
          </note>
          <note>
            Avslutningsvis kan jag konstatera att med de svar jag fått från
            Försäkringskassan gör jag bedömningen att några initiativ från
            min sida inte är nödvändigt.
          </note>
          <note type="speaker">
            Anf. 2 WIWI-ANNE JOHANSSON (V):
          </note>
          <note>
            Herr talman! Tack så mycket, socialförsäkringsminister Annika
            Strandhäll!
          </note>
          <note>
            Anledningen till att jag uppmärksammade den här situationen var
            säkert av samma anledning som många andra uppmärksammade den.
            Det var flera mediereportage om Gun Hamberg som blev skyldig att
            återbetala 40 000 kronor till Skatteverket. Det är ett orimligt
            stort belopp, när man har väntat i flera år på återbetalning och
            på att få rätt mot Försäkringskassan. Vi tycker ju båda här att
            det är orimligt. Så kan det inte vara.
          </note>
          <note>
            Även Försäkringskassan och Skatteverket tyckte några dagar senare
            att det var orimligt. Däremot är jag inte lika säker som Annika
            Strandhäll på att saken nu kommer att lösa sig för alla, och det
            är faktiskt ganska många som drabbas. Det är inte bara en sak
            för Skatteverket och Försäkringskassan. Det handlar också om andra
            återbetalningskrav, och i många fall rör det sig inte alls om
            de summor som jag nämnde tidigare. För de personer som vi talar
            om är hundralappar stora pengar. Man får dessutom vänta i åratal
            på att få rätt.
          </note>
          <note>
            Jag har varit i kontakt med bland annat Bräcke Diakoni som organiserar
            ett flertal personliga ombud. De kan beskriva hur situationen
            är för flera av dem som de är personliga ombud för. Vid en snabbenkät
            visade det sig att det runt om i länet finns ett fyrtiotal som
            har drabbats på liknande sätt, fast inte av så höga belopp.
          </note>
          <note>
            För alla drabbade är, som sagt, hundralappar viktiga. En del
            går faktiskt också minus på att överklaga för att få rätt mot
            Försäkringskassan. Detta är fullständigt orimligt. Efter ett par
            år kan det komma som ett brev på posten återbetalningskrav när
            det gäller bostadsbidrag som i efterhand visade sig vara för stora
            .
          </note>
          <note>
            Jag ifrågasätter om man verkligen kan kräva dessa pengar, och
            nu pratar vi alltså inte om Skatteverket. Jag hoppas att man där
            kan periodisera på ett bättre sätt, så att det inte blir kvarskatt
            på de pengar som har utbetalats.
          </note>
          <note>
            Jag har fått olika exempel från Bräcke Diakoni. En kvinna fick
            under flera år vänta på ett beslut om sitt överklagande. Hon var
            tvungen att skjuta upp tandvård, glasögon som hon så väl behövde
            och hon blev – vi pratar alltså om bräckliga människor som redan
            är sjuka – kraftigt psykiskt försämrad och fick diagnosen posttraumatisk
            stress, detta relaterat till att hon överklagade ett redan undermåligt
            beslut av Försäkringskassan.
          </note>
          <note>
            Det räcker inte med att lita på att Försäkringskassan och Skatteverket
            gör upp om detta. Det behövs andra åtgärder. Jag kan i dag inte
            exakt säga vad det är som krävs. Men jag skulle gärna vilja veta
            om socialförsäkringsminister Annika Strandhäll anser det vara
            rimligt att helt slopa återbetalningskravet när det till exempel
            gäller bostadsbidrag i de fall där den enskilde har gjort helt
            rätt.
          </note>
          <note type="speaker">
            Anf. 3 HILLEVI LARSSON (S):
          </note>
          <note>
            Herr talman! Det är naturligtvis väldigt tragiskt när det händer
            sådant här. I det aktuella fallet var det en kvinna som hade överklagat
            ett beslut och där överklagandet hade bifallits. När man har vunnit
            striden blir det extra olyckligt att få restskatt. Det är väldigt
            viktigt att se till att detta inte händer igen. Det är naturligtvis
            också väldigt olyckligt för dem som har fått för mycket i bostadsbidrag
            och måste betala tillbaka.
          </note>
          <note>
            Man måste nog se Försäkringskassan som en helhet. Det är oacceptabelt
            när det sker fel, och det finns ingen ursäkt för det. Samtidigt
            måste man vara medveten om att det har varit en väldigt pressad
            arbetssituation på Fö rsäkringskassan. Att försöka förbättra arbetsmiljön
            för de anställda tror jag kan vara en viktig del i att förebygga
            att det begås fel. Även om fel alltid är oacceptabla tror jag
            att det är lättare att fel begås i en miljö där personalen har
            en stor arbetsbörda med många fall per person och själv riskerar
            att gå in i väggen och bli sjukskriven.
          </note>
          <note>
            Som ministern tydliggör ska i fortsättningen information ges
            både skriftligt och muntligt. Förutsättningen för det är att arbetsmiljön
            är rimlig så att man har tid att göra det. Jag tror att det blir
            ett viktigt arbete framöver att se till att arbetsmiljön blir
            rimligare.
          </note>
          <note>
            Förhoppningsvis ska det inte finnas lika många fall som man behöver
            överklaga. Dels måste allt gå rätt till, dels måste det bli en
            rimligare situa ­ tion framför allt för dem som är sjuka. Det
            måste vara lättare att kunna vara sjukskriven när man verkligen
            är sjuk och inte bli utförsäkrad för att en viss tid har uppnåtts.
            I så fall ska det handla om att man blivit frisk, och då är det
            rehabilitering som ska till. Det handlar inte om att kasta ut
            folk ur försäkringen.
          </note>
          <note>
            Även om man slår fast att det är oacceptabla fel som har begåtts
            måste man samtidigt se till att det inte händer igen. Dessutom
            måste man se till att arbetsmiljön för personalen blir rimligare
            och att fler kan få rätt från början så att de inte behöver överklaga.
            Det ska finnas rimligare regler. Det sammantaget tror jag kan
            göra att det blir färre sådana tragiska fall som vi sett.
          </note>
          <note>
            Vi får inte heller glömma att det är en stor tragedi för dem
            som blivit utförsäkrade. Även om allt gått till enligt regelverket
            är det en fruktansvärd situation att vara allvarligt sjuk och
            utförsäkrad, kanske tvingas vända sig till socialtjänsten och
            i bästa fall få försörjningsstöd alternativt leva på sin familj.
            Det kan leda till en ekonomiskt hårt pressad situation.
          </note>
          <note>
            Min förhoppning är att man ser över situationen i hela Försäkringskassan.
            Jag hoppas att vi får igenom vår budget så att vi kan göra de
            förändringar som behövs. Tyvärr föll ju vår budget , och då föll
            också våra förslag om att förbättra villkoren inom Försäkringskassan.
            Jag hoppas att vi kan besluta om det så att det kan börja gå åt
            rätt håll.
          </note>
          <note type="speaker">
            Anf. 4 Socialförsäkringsminister ANNIKA STRANDHÄLL (S):
          </note>
          <note>
            Herr talman! Det är helt riktigt som Wiwi -Anne Johansson säger,
            att för de människor vi här talar om spelar hundralappar och kanske
            även femtilappar roll. Jag är fullt införstådd med det. Det är
            oerhört olyckligt när sådana situationer uppstår.
          </note>
          <note>
            Det jag i mitt svar fokuserat på är det som Wiwi -Anne Johansson
            pekar på i interpellationen och som kopplar till inslagen i de
            explicita fallen. Utifrån det har jag som sagt varit i kontakt
            med Försäkringskassan, som meddelat att de i det här fallet uppenbart
            gjort fel och nu har för avsikt att försöka rätta till det. Som
            jag sa inledningsvis har Försäkringskassan också varit i kontakt
            med ombuden och med dem diskuterat de enskilda fallen för att
            se hur de ska kunna hitta kloka och bra lösningar för de enskilda
            individer som drabbats. Försäkringskassan har också informerat
            dem om möjligheten att begära skadestånd hos Försäkringskassan.
            Dessutom har de varit i kontakt med kommunen för att undersöka
            möjligheten att i det här fallet återbetala medlen till den försäkrade
            så att skatteskulden i sig kan regleras.
          </note>
          <note>
            Däremot är det för mig nya uppgifter som Wiwi -Anne Johansson
            hänvisar till beträffande Bräcke Diakoni, att det finns fler fall.
            Den uppgift som jag fått från Försäkringskassan är att det här
            är väldigt sällsynt. Jag kommer naturligtvis att följa upp detta
            ytterligare, liksom de åtgärder som Försäkringskassan sagt att
            de vidtagit och har för avsikt att vidta. Jag kommer inte att
            luta mig tillbaka utan följa upp det noggrant.
          </note>
          <note>
            När det gäller det som Wiwi -Anne Johansson pekar på beträffande
            bostadsbidrag och felaktiga utbetalningar kommer vi inom kort
            att skicka den parlamentariska Socialförsäkringsutredningen på
            remiss. Där finns bland annat ett förslag om införande av så kallad
            e-inkomst. Försäkringskassan uppger att det skulle förenkla för
            dem så att de kunde göra mer korrekta utbetalningar och minska
            den här typen av fel. Det kommer vi att följa, och naturligtvis
            kommer vi att ta del av de remissvar som vi får på utredningen.
          </note>
          <note>
            Jag vill peka på det som Hillevi Larsson för fram om situationen
            för Försäkringskassans anställda. Vi måste givetvis se till att
            myndigheten har de bästa förutsättningarna att kunna göra sitt
            arbete så korrekt och noggrant som en myndighet måste göra. Vi
            vet att Försäkringskassan har en ganska ansträngd situation, inte
            minst med tanke på den ökade ohälsan. Det gör att de fokuserar
            mycket av sina resurser på till exempel utbetalningar av sjukpenning.
          </note>
          <note>
            Jag hoppas att Wiwi -Anne Johansson trots allt kan känna tillförsikt
            i att vi från regeringens sida tar den här frågan på största allvar.
          </note>
          <note type="speaker">
            Anf. 5 WIWI-ANNE JOHANSSON (V):
          </note>
          <note>
            Herr talman! Rubriken på min interpellation var Orimliga återbetalningskrav
            . Jag tog min utgångspunkt i ett specifikt fall, men det är inte
            det specifika fallet vi behandlar i riksdagen. Det sköts på annat
            håll. Jag tror säkert att Försäkringskassan och Skatteverket ordnar
            upp det med just den personen eftersom det fått stor uppmärksamhet
            i medierna. Men det kan inte vara så att det bara är de fall som
            får stor uppmärksamhet medialt som kommer att åtgärdas.
          </note>
          <note>
            Det har mycket riktigt kommit nya uppgifter. Efter det att jag
            hade ställt min interpellation fick jag ett flertal mejl från
            personliga ombud som vittnar om svårigheterna. De frågar sig om
            de verkligen ska hjälpa sina uppdragsgivare med att överklaga
            Försäkringskassans beslut när det dels är risk för att det hela
            drar ut på tiden, dels finns risk för återbetalningskrav. Då behöver
            det inte handla om återbetalningskrav i storleksordningen 40 000
            kronor. Det räcker med några enstaka tusenlappar för att situa
            ­ tionen ska bli katastrofal för dessa personer.
          </note>
          <note>
            Vi vet att det är fråga om människor som redan från början är
            mycket sköra, som ofta har haft sjukersättning eller vägras få
            det. Det är klart att flera saker behöver ändras. Vi har orimligt
            hårda krav för att få sjukersättning. Det var den tidigare borgerliga
            regeringen som införde det systemet. Hillevi Larsson tog upp att
            det redan finns utförsäkrade och vad som händer med dem. Det handlar
            om människor med mycket små marginaler. Det är också människor
            som ofta har en psykiatrisk funktionsnedsättning och därför inte
            klarar av den väntan det innebär. Jag vet flera exempel på människor
            som har skuldsanering som uppskjuts och som lever på försörjningsstöd.
            Det handlar om att ta tag i helhetsbilden.
          </note>
          <note>
            Också jag tycker att det är viktigt att Försäkringskassan har
            en bra arbetsmiljö – det ska helst alla ha – så att de kan fatta
            rimliga beslut. Men det handlar inte bara om att ha en rimlig
            arbetsmiljö för att kunna fatta beslut. Vi måste dessutom ha regler
            som gör att besluten blir bra för den enskilda individen.
          </note>
          <note>
            Jag tror mig förstå att Annika Strandhäll kommer att titta vidare
            på det här, för det rör som sagt inte bara några enstaka mediala
            fall. De uppgifter jag har fått, att det finns ett fyrtiotal fall
            som personliga ombud känner till, kan säkert verifieras. Det är
            fall i annan storleksordning, men det är dags att också ta tag
            i dem. Det handlar inte alltid om att Skatteverket tagit ut en
            engångsskatt, utan det handlar om att återbetalningskraven blir
            orimliga. Det finns domar som gör det möjligt att inte ha så hårda
            återbetalningskrav, till exempel när det gäller bostadsbidraget.
          </note>
          <note>
            Det finns alltså all anledning att se över frågan. Jag hoppas
            få en försäkran om att så kommer att ske och att man inte slår
            sig till ro med att Skatteverket och Försäkringskassan kommer
            att ordna det. Det tror jag att de kommer att göra i vissa fall,
            men det måste nog även till lite andra förändringar.
          </note>
          <note type="speaker">
            Anf . 6 HILLEVI LARSSON (S):
          </note>
          <note>
            Herr talman ! Jag tyckte att det lät väldigt hoppingivande med
            e-inkomst som ett sätt att se till att det blir mer korrekta beräkningar.
            H ur man beräknar inkomst är ett problem inom flera myndigheter.
            Ibland finns det en eftersläpning också. Man kanske till och med
            ser två år tillbaka i tiden, och så kan inkomsten ha förändrats.
            Det här ställer till det. Folk får inte tillräckliga ersättningar
            som de kan leva på, men man kan även bli återbetalningsskyldig
            i efterhand om det går snett. Jag tror att detta är viktigt.
          </note>
          <note>
            Sedan måste vi få bättre samordning mellan myndigheterna. Det
            säger också Annika Strandhäll. Det måste bli ett bättre samarbete
            mellan Försäkringskassan och Skatteverket, för det är där en stor
            del av problemet har uppstått. Om då Skatteverket har möjlighet
            att se till att det blir rätt från början ligger det i allas intresse
            att Skatteverket också blandas in redan från början. Det är lättare
            att förebygga än att komma in när skadan är skedd, och därför
            ska man såklart så långt som möjligt arbeta förebyggande.
          </note>
          <note>
            Inte minst gäller det att försöka hjälpa de personer som drabbats
            väldigt hårt. Man överklagar ett mål och vinner, och så slutar
            det med att man får restskatt. Det är orimligt. De personerna
            måste man om möjligt hjälpa. Men det allra viktigaste tror jag
            är att förebygga att fler hamnar i den här knipan. Då gäller det
            att jobba långsiktigt.
          </note>
          <note type="speaker">
            Anf. 7 Socialförsäkringsminister ANNIKA STRANDHÄLL (S):
          </note>
          <note>
            Herr talman! Wiwi -Anne Johansson och jag är nog väldigt överens
            ändå när det handlar om det specifika fall som vi har utgått från
            i vårt svar till Wiwi -Anne Johansson och de personer och det
            inslag som det gällde. Jag tror att det kommer att gynna både
            dem och andra personer att man får ett utökat samarbete i de här
            frågorna mellan Skatteverket och Försäkringskassan. Jag har också
            i mina samtal med Försäkringskassan upplevt att man tar de här
            situationerna på största allvar.
          </note>
          <note>
            Naturligtvis måste det pågå ett ständigt förbättringsarbete för
            att i så stor utsträckning det någonsin är möjligt säkerställa
            att människor inte kommer i kläm eller faller mellan stolarna.
            Det åligger naturligtvis mig som minister att hela tiden följa
            detta och ha en kontinuerlig dialog med Försäkringskassan och
            andra intressenter kring hur vi åstadkomm er det här i så stor
            utsträckning som möjligt.
          </note>
          <note>
            När det gäller frågan om sjukförsäkringen, som Wiwi -Anne Johansson
            snuddade vid, kan jag säga att vi har varit väldigt tydliga med
            att vår ambition är att tillskapa en mänsklig sjukförsäkring.
            Det innebär att människor ska kunna känna trygghet såväl ekonomiskt
            som i fråga om att vid sjukdom få stöd att komma tillbaka till
            hälsa och arbete. Det är min uppgift och den här regeringens absoluta
            ambition att åstadkomma detta under den här mandatperioden.
          </note>
          <note>
            Inom kort kommer vi att remittera Parlamentariska socialförsäkringsutredningen,
            där det finns flera intressanta delar. Det handlar om hur vi kan
            få en förbättrad sjukförsäkring, men också om e-inkomst, som jag
            berörde tidigare och som jag tror kan förbättra inte minst möjligheterna
            för Försäkringskassan att göra korrekta utbetalningar. Jag ser
            fram emot att få remittera utredningen och förhoppningsvis också
            så småningom få genomföra en del av de förslag som finns i den.
          </note>
          <note type="speaker">
            Anf. 8 WIWI-ANNE JOHANSSON (V):
          </note>
          <note>
            Herr talman! Jag tror inte att vi har någon avgrundsskillnad
            mellan oss när det gäller hur vi vill att de här personerna ska
            få bäst hjälp. Men som en av dem som satt i Socialförsäkringsutredningen
            under två och ett halvt år av dess fyra och ett halvt år långa
            historia kan jag säga att jag inte tror att e-inkomst kommer att
            förändra just det här. E-inkomst kommer att vara bra på många
            olika sätt om det genomförs, men vad vi pratar om här är till
            exempel människor som under tiden då de överklagar Försäkringskassans
            beslut lever på försörjningsstöd. Det handlar inte om att man
            plötsligt har fått en jättehög inkomst eller en höjd inkomst över
            huvud taget. Det handlar om människor som överklagar beslut, till
            exempel för att de inte fått sjukersättning, och står helt utan
            försörjning. Då får de försörjningsstöd, som är lågt, och ett
            högre bostadsbidrag.
          </note>
          <note>
            Mycket handlar naturligtvis om att man väntar under väldigt lång
            tid. Det blir retroaktiva återbetalningskrav, och så får man betala
            för mycket skatt på ett bräde. Det sistnämnda tycker alla är absurt.
            Men det handlar också om att se till att ingen går minus. I dag
            är det faktiskt så att ett flertal personer går minus. Det blir
            en anspänning för personer som redan är sjuka, så att de blir
            sjukare under den här tiden.
          </note>
          <note>
            Vi måste naturligtvis se över grunderna till att få sjukersättning,
            för det är ofta precis det som ställer till det. Det tror jag
            också att Annika Strandhäll vill; jag känner till hennes ståndpunkt
            när det gäller utförsäkringar.
          </note>
          <note>
            Det fyrtiotal fall som vi känner till i detta sammanhang hoppas
            jag att man kommer att se över. Det räcker inte med att ett typfall
            blivit känt.
          </note>
          <note>
            Överläggningen var härmed avslutad.
          </note>
          <note>
            § 10 Svar på interpellation 2014/15:335 om skärpta straff för
            inbrott
          </note>
          <note type="speaker">
            Anf. 9 Justitie- och migrationsminister MORGAN JOHANSSON (S):
          </note>
          <note>
            Herr talman! Edward Riedl har frågat mig om jag tänker ta några
            initiativ i linje med Alliansens förslag om att skärpa straffen
            för inbrott.
          </note>
          <note>
            En liknande fråga besvarades nyligen av inrikesministern.
          </note>
          <note>
            Inbrott i bostad bestraffas normalt som grov stöld och kan medföra
            fängelsestraff på mellan sex månader och sex år. Domstolen avgör
            utifrån samtliga omständigheter i det enskilda fallet vilket straffvärde
            ett enskilt inbrott har. Om det – utöver själva intrånget i sig
            – finns andra försvårande omständigheter, som till exempel att
            det stulna har ett relativt högt värde, att det har förekommit
            skadegörelse eller att bostaden genomsökts i sam ­ band med inbrottet,
            kan det medföra ett strängare straff än vad som annars skulle
            ha blivit fallet. Om en person samtidigt lagförs för flera brott
            påver ­ kar det naturligtvis det straff som döms ut. I en sådan
            situation är grund ­ regeln att straffet ska bestämmas efter den
            samlade brottslighetens straff ­ värde. Straffsystemet ger alltså
            sammanfattningsvis tillräckligt med ut ­ rymme att beakta såväl
            brottslighetens allvar som dess omfattning.
          </note>
          <note>
            Frågan om skärpt lagstiftning beträffande bland annat bostadsinbrott
            har behandlats av Egendomsskyddsutredningen i betänkandet Stärkt
            straffrättsligt skydd för egendom . I likhet med vad som tidigare
            har sagts kommer regeringen under den fortsatta beredningen att
            ta ställning till om straffbestämmelsen för tillgrepp som sker
            efter intrång i bostad behöver ändras. Utgångspunkten är dock
            att straffsatserna inte är avgörande.
          </note>
          <note>
            För dem som drabbas av inbrott i sin bostad är det viktigaste
            att brottet utreds och klaras upp. I dag ligger uppklaringsprocenten
            på låga 5 procent. Fokus bör därför, som tidigare framhållits,
            ligga på de brottsbekämpande myndigheternas arbete. I den nya
            polisorganisationen har det skapats förbättrade förutsättningar
            för bland annat informationsspridning och samordning av ärenden,
            till exempel vid bostadsinbrott som begås av organiserade och
            kriminella ligor. Därutöver är givetvis också det brottsförebyggande
            arbetet viktigt. Oavsett om brottet klaras upp eller inte består
            integritetskränkningen hos den som drabbas. Därför måste det förebyggande
            arbetet stärkas. Som också nämnts tidigare har regeringen för
            avsikt att under våren lägga fram nya förslag på det brottsförebyggande
            området.
          </note>
          <note type="speaker">
            Anf . 10 EDWARD RIEDL (M):
          </note>
          <note>
            Herr talman ! Jag vill börja med att tacka justitieminister Morgan
            Johansson för svaret.
          </note>
          <note>
            Under föregående år meddelade den dåvarande alliansregeringen
            att man hade för avsikt att införa en ny brottsrubricering, inbrottsstöld.
            Bara i mitt hemlän Västerbotten har villainbrotten ökat fyrfaldigt
            under de se ­ naste tio åren. Dagens lagstiftning utgår från själva
            stölden och det ekono ­ miska värdet av det som stulits. Det är
            grunden för bedömningen. Med en ny brottsrubricering, inbrottsstöld,
            kan man vid utdömande av straff upp ­ värdera det obehag och den
            kränkning som den enskilde drabbats av. In ­ brottsstöld innebär
            att inbrott sker i privatbostad. Minimistraffet bör vara ett års
            fängelse. I dag är praxis sådan att en tidigare ostraffad förövare
            i praktiken måste ha begått tre inbrott för att åklagaren ska
            yrka på fängelse.
          </note>
          <note>
            Faktum är att bostadsinbrott är det brott som flest svenskar
            oroar sig för. De som utsätts för den här typen av brott beskriver
            ofta att de känner otrygghet och obehag långt efter det att inbrottet
            har ägt rum.
          </note>
          <note>
            Herr talman! Det verkar som att justitieministern ser ett motsatsförhållande
            mellan hårdare straff för inbrott i bostad och att polisen klarar
            upp de brotten. Jag vill vara tydlig: Ministern behöver inte välja
            mellan hårdare straff eller ökade insatser för att klara upp bostadsinbrotten.
            Det rimliga är att göra både och.
          </note>
          <note>
            Herr talman! Jag vill upprepa min fråga till justitieministern.
            Tänker han ta några initiativ i linje med Alliansens förslag för
            att skärpa straffen för inbrott?
          </note>
          <note type="speaker">
            Anf. 11 BORIANA ÅBERG (M):
          </note>
          <note>
            Herr talman! Interpellanten Edward Riedl sätter fingret på två
            företeelser i rättssystemet som verkligen inte bidrar till att
            minska brottsligheten. Det är först det låga straffet för bostadsinbrott
            och sedan mängdrabatten som brottslingar får vid upprepad brottslighet.
          </note>
          <note>
            Inbrotten blir fler i Sverige. Medan människor är på sina jobb
            eller är bortresta länsas bostäderna på allt av värde. Kvar blir
            en enda röra och kränkningen att någon har varit där och rotat
            bland ens personliga tillhörigheter. Många som har blivit utsatta
            för brott vittnar om att de inte vågar vara i sina egna hem. De
            känner sig otrygga och rädda.
          </note>
          <note>
            Det är inte många inbrott som klaras upp. Som ministern själv
            sa är det ungefär 5 procent. Det är 95 procent av alla offer för
            bostadsinbrott som inte får någon upprättelse. Det är därför mycket
            stötande att inte kunna lagföra inbrottstjuvar som har ertappats
            på bar gärning eller kunnat knytas till brottsplatsen, som i det
            fall som nämns i interpellationen.
          </note>
          <note>
            Alliansen vill införa en ny brottsrubricering, som Edward Riedl
            påpekade, inbrottsstöld med påföljden minst ett års fängelse.
            Det är beklämmande att justitieministern anser att straffsatserna
            inte är avgörande. Straffskärpning för inbrott skickar signalen
            att det är ett allvarligt brott som måste prioriteras av polisen.
          </note>
          <note>
            Herr talman! Systemet med straffrabatt vid upprepad brottslighet
            urholkar medborgarnas förtroende för rättsstaten. Vad är rättvisan
            i att en gärningsman som står åtalad för flera brott ska få reducerat
            straff? I alla andra sammanhang används rabatter för att uppmuntra
            positiva beteenden. Affärer har till exempel ofta mängdrabatt
            för att få oss att handla mer. Straffrabatten skickar felaktiga
            signaler att det lönar sig att begå flera brott, för då sjunker
            straffet. Är det verkligen sådana signaler som justitieministern
            vill skicka?
          </note>
          <note type="speaker">
            Anf. 12 Justitie- och migrationsminister MORGAN JOHANSSON (S):
          </note>
          <note>
            Herr talman! Det står i interpellationen: Straffet för ett villainbrott
            är i dag fängelse i sex månader. Det är inte korrekt. Straffet
            för ett villainbrott är sex månader upp till sex år. Det är så
            lagen ser ut. Man gör en samlad bedömning när man får in ett inbrott
            och lyckas ta gärningsmannen. Man tittar på värdet av det stulna.
            Men man tittar också på mycket annat som har skett i samband med
            inbrottet, till exempel den skadegörelse som kan ha skett. Utifrån
            det bedömer man vilken nivå man ska hamna på. Man väger naturligtvis
            också in frågan om upprepad brottslighet.
          </note>
          <note>
            Straffvärdet för den här typen av brott ligger på mellan sex
            månader och ända upp till sex år. Det är värdet av den samlade
            brottsligheten man tittar på. Boriana Åberg tar i sitt inlägg
            upp det hon kallar för mängdrabatt. Om det har skett ett stort
            antal brott lägger man inte dem ovanpå varandra och därmed bara
            förlänger straffvärdet. Varför gör man inte det? I alla tider
            har svensk men också europeisk rätt haft den principen att man
            ser på den samlade brottsligheten och sätter straffen utifrån
            den.
          </note>
          <note>
            Om man skulle gjort på annat sätt skulle man kanske ha hamnat
            i en situation där en person som gjort sig skyldig till en lång
            rad stölder plötsligt skulle få mycket högre straff än den som
            har gjort sig skyldig till en våldtäkt eller en grov misshandel.
            Det vore stötande i sig. Det vore sannerligen att skicka helt
            fel signaler.
          </note>
          <note>
            Vad jag vet har inte Moderaterna den uppfattningen som Boriana
            Åberg står för, det vill säga att man helt och hållet ska ta bort
            den samlade bedömningen av straffvärdet. Me n det kan hända att
            ni nu har ändrat politik. Men vad jag vet har inte Moderaterna
            tidigare stått för den linjen.
          </note>
          <note>
            Vår uppfattning är att det som är mest avskräckande för den som
            tänker sig att begå ett inbrott inte är straffet i sig utan upptäcktsrisken.
            Det spelar ingen roll hur hög höga straff du har om du inte fångar
            några bovar. Här har den gamla regeringen dessvärre ett väldigt
            dåligt record.
          </note>
          <note>
            Jag gick igenom och tittade på den gamla regeringens resultat
            just när det gäller uppklaringsandelen för bostadsinbrott sedan
            2006 och framåt. År 2007 var det 3 procent som klarades upp, år
            2008 var det 4 procent som klarades upp, år 2009 var det 4 procent,
            år 2010 var det 4 procent, år 2011 var det 4 procent, år 2012
            var det 5 procent och 2013 var det 5 procent.
          </note>
          <note>
            Där ligger vi. Man lyckas inte ta 95 procent av gärningsmännen,
            och mer lyckades inte heller den borgerliga regeringen göra. Men
            det är inte bara det. Som interpellanten påpekade har dessutom
            antalet anmälda brott ökat kraftigt, och tydligen med fyra gånger
            i Västerbotten. Ser jag på vad som hände med antalet inbrott under
            den borgerliga tiden ökade det totalt sett över landet med inte
            mindre än 50 procent. Den borgerliga regeringen misslyckades både
            med att klara upp bostadsinbrotten och med att förebygga dem.
          </note>
          <note>
            Nu har ni haft er chans under åtta år. Den linje som ni tidigare
            hade handlade egentligen bara om straffskärpning. Vi säger: Låt
            oss vrida om politiken och i stället fokusera på uppklaringen
            så att fler brott klaras upp. Vi ska utveckla polisens arbete
            så att polisen kan få möjlighet att lära av varandra från de områden
            där man är bra på att klara upp brott. Det finns gott om områden
            där man är det och också satsar på att utveckla polisens metoder
            och utbildning. Det tror jag är en mycket bättre metod för att
            avskräcka från den här typen av brottslighet.
          </note>
          <note type="speaker">
            Anf. 13 EDWARD RIEDL (M):
          </note>
          <note>
            Herr talman! Dagens lagstiftning innebär att det är själva stölden
            och det ekonomiska värdet av det som stjäls som utgör grunden
            för straffet. Obehaget och kränkningen för den enskilde som drabbas
            räknas inte in tillräckligt mycket .
          </note>
          <note>
            Alla de drabbade i de 21 000 bostadsinbrott som skedde förra
            året vill givetvis att brotten klaras upp. Där är jag och justitieministern
            helt överens. Det är självklart grunden i det hela. Jag är jätteglad
            att uppklaringsprocenten ökade under Alliansen tid vid regeringsmakten.
          </note>
          <note>
            Sedan skedde en hel del annan utveckling på området med många
            internationella ligor som härjade runt omkring i Sverige. Inte
            minst mitt hemlän Västerbotten har varit väldigt utsatt för de
            ligor som kommit från utlandet och härjar. Vi är överens om vikten
            av att klara upp detta. Jag tror att de som drabbas vill att det
            utdöms ett rimligt straff när man väl har fått tag i dem som har
            begått inbrotten.
          </note>
          <note>
            Jag vill upprepa det jag sa tidigare. Hårdare straff och ökade
            insatser för att klara upp bostadsinbrott står inte på något sätt
            i motsats till varandra.
          </note>
          <note>
            Sedan nämner justitieministern att man kan döma ut mellan sex
            månader och sex år. Jag argumenterar inte emot det heller. Jag
            talar om det som sker i normalfallet och det som är praxis när
            åklagaren yrkar på straff i våra domstolar. Där utgår oftast i
            de fall man har tidigare ostraffade gärningsmän ett väldigt lågt
            straff. I praktiken måste man – vilket det också skrivs om i medierna
            och som även justitieministern kan ta del av – ha gjort tre inbrott
            för att åklagaren ens ska yrka på fängelsestraff.
          </note>
          <note>
            Man kan ställa sig en fråga. Justitieministern kanske inte delar
            min och Alliansens uppfattning att man ska uppvärdera de bitar
            vi talar om – det vill säga det som ligger utanför värdet på det
            som stjäls, alltså den kränkning det innebär att man har någon
            som är i ens hem. Då blir det så att vi från lagstiftarens sida
            ser hårdare på ett inbrott i ett rikt villakvarter än ett inbrott
            i en lägenhet där det finns väldigt lite att stjäla. Vi menar
            att detta är orimligt. Det obehag och den kränkning dessa människor
            utsätts för är densamma oavsett vad det finns att stjäla i den
            bostad de lever i.
          </note>
          <note>
            Min fråga till ministern som jag ställde i interpellationen kvarstår:
            Avser ministern att gå vidare med Alliansens förslag på området
            och att skärpa lagstiftningen för bostadsinbrott?
          </note>
          <note>
            Herr talman! Jag skulle också vilja fråga ministern om han menar
            att kränkningen för den enskilde drabbade blir mindre om värdet
            på det som stjäls i lägenheten är av mer ringa värde än i ett
            rikt villakvarter.
          </note>
          <note type="speaker">
            Anf. 14 BORIANA ÅBERG (M):
          </note>
          <note>
            Herr talman! Jag önskar att justitieministern kunde se brottsofferperspektivet
            i det aktuella fallet. För den som har blivit utsatt för bostadsinbrott
            är det viktigt att gärningsmännen både tas fast och lagförs. Den
            jämförelse som justitieministern använde när han jämförde den
            notoriske inbrottstjuven med våldtäktsmannen är direkt osmaklig,
            tycker jag.
          </note>
          <note>
            Den största moraliska invändning som finns här både mot åtalsunderlåtelse
            och straffrabatt är principen att varje brottsoffer förtjänar
            upprättelse. Det må inte vara mitt partis ställning, men vi är
            ett parti med högt i tak där vi är tillåtna att ha egna värderingar
            och uppfattningar.
          </note>
          <note>
            Att låta bli att åtala den som har åkt fast inte bara för ett
            utan för två inbrott är ett hån mot brottsoffret. Ska vi ha ett
            samhälle där brottsoffret först kränks av gärningsmannen och sedan
            en gång till av rättssystemet? Det är dags för justitieministern
            att bekänna färg i den frågan. Står han på brottsoffrens sida
            eller inte?
          </note>
          <note type="speaker">
            Anf. 15 Justitie- och migrationsminister MORGAN JOHANSSON (S):
          </note>
          <note>
            Herr talman! Vår utgångspunkt är – som jag hela tiden försöker
            upprepa – att det inte spelar någon roll hur höga straff man har
            om man inte fångar några bovar. Det är det som jag tror är det
            viktiga för de allra, allra flesta som blir utsatta för ett inbrott:
            att polisen har möjligheter och resurser för att hitta gärningsmannen.
          </note>
          <note>
            Man kan alltid välja. All politik innebär val. Man kan alltid
            välja, och säga att nu fokuserar vi på hårdare straff i stället.
            Det gjorde den gamla regeringen under åtta år med känt resultat.
            Antalet anmälda bostadsinbrott ökade med 50 procent. Andelen brott
            som klaras upp när det gäller just denna sida ökade inte. Om man
            ser på brottsuppklaringen totalt sett, alltså alla brott, minskade
            den faktiskt under de åtta år som Alliansen styrde Sverige.
          </note>
          <note>
            Nu säger vi: Låt oss prova någonting annat! Låt oss fokusera
            på att klara upp fler brott i stället för på straffskärpning.
            Det gäller också i denna fråga.
          </note>
          <note>
            Jag sa inledningsvis till Edward Riedl att det inte är korrekt
            att påstå att straffet för ett villainbrott i dag är fängelse
            i sex månader. Straffet för ett villainbrott är från sex månader
            upp till sex år. Det beror helt och hållet på vilka omständigheter
            det är i övrigt. Det är klart att om någon har varit inne i lägenheten,
            ställt till med stor skadegörelse och varit runt överallt, så
            att säga, är det en avspegling av själva kränkningen i sig av
            den som äger själva bostaden. Redan detta innebär att man tar
            hänsyn till den kränkning som brottsoffret utsätts för, skulle
            jag vilja säga.
          </note>
          <note>
            Boriana Åberg talar om detta med att man gör sig skyldig till
            en lång rad brott och att straffen då staplas ovanpå varandra.
            Boriana Åberg må tycka att det är osmakligt – jag bara pekade
            på att om man skulle tillämpa denna princip skulle en person som
            har begått kanske fem till tio inbrott också med den straffskärpning
            som ni är ute efter straffas hårdare än den som har begått en
            grov våldtäkt. Jag bara säger att jag tror att detta av många
            skulle uppfattas som osmakligt och som fullständigt felaktigt.
            Man kan inte stapla straffen på det här sättet; då får man nämligen
            de här konstiga effekterna. Man måste se till den totala brottsligheten
            i sig när man bedömer vilken straffnivå man ska hamna på.
          </note>
          <note>
            Vi går vidare med vår strategi, det vill säga att se till att
            utveckla polisens arbete, att se till att ge poliser en bättre
            grundutbildning och att se till att den nya organisationen för
            polisen gör att polisen blir effektivare och kan lära mer av varandra
            på ett sätt som man kanske inte kunde med den gamla länsmyndighetsstrukturen.
          </note>
          <note>
            Sedan får vi väl utvärdera detta. Om några år får vi se vem som
            klarade av detta bäst – ni, som stod och stampade på samma fläck
            under åtta år och fick fler anmälda villainbrott, eller vi, som
            precis har börjat vårt arbete.
          </note>
          <note type="speaker">
            Anf. 16 EDWARD RIEDL (M):
          </note>
          <note>
            Herr talman! Jag har under debatten försökt belysa hur dagens
            lagstiftning i alltför liten utsträckning tar hänsyn till den
            kränkning som den enskilde utsätts för.
          </note>
          <note>
            Justitieministern och jag är helt överens om att vi bör fortsätta
            att öka insatserna för att klara upp fler brott. Men det står
            på inget sätt i motsats till att vi också kan skärpa straffen.
            Jag har inte heller påstått att straffpåföljden för inbrott är
            sex månader och att man inte kan utdöma hårdare straff än så.
            Jag har bara försökt att förk lara vad som allt som oftast sker
            ute i verkligheten, där praxis är att tidigare ostraffade förövare
            i praktiken måste ha begått tre inbrott för att åklagaren ska
            yrka på fängelsestraff.
          </note>
          <note>
            Herr talman! Jag blir lite bekymrad, och det beror antagligen
            på att jag inte fullt ut hörde vad justitieministern sa. Men menar
            han på fullt allvar att de internationella ligornas framfart och
            härjningar i Sverige beror på att alliansregeringen skärpte straffen
            för inbrott? Om det är på det sättet är jag nyfiken på att höra
            var ministern hittar stöd för den tesen. Jag kan inte hitta det
            någonstans.
          </note>
          <note>
            Med detta sagt vill jag tacka för debatten. Vi lär säkerligen
            återkomma. Detta är en fråga som bekymrar och berör många människor.
          </note>
          <note type="speaker">
            Anf. 17 Justitie- och migrationsminister MORGAN JOHANSSON (S):
          </note>
          <note>
            Herr talman! Jag instämmer naturligtvis i det sista; detta är
            en fråga som bekymrar och berör många människor. Men jag tror
            att de allra flesta vill inrikta sig på att polisen kan göra ett
            bättre jobb när det gäller att klara upp de här brotten.
          </note>
          <note>
            När det gäller de internationella ligornas härjningar är vi tillbaka
            i diskussionen. Vad tror Edward Riedl avskräcker de här människorna
            mest? Detta är yrkeskriminella. Tror han att det är att få sitta
            en månad till i fängelse eller att ha en reell möjlighet att bli
            upptäckt, det vill säga om uppklaringsandelen nu ökar? Detta är
            som sagt rätt förhärdade kriminella. De bryr sig inte så mycket
            om någon månad till i fängelse, men de bryr sig väldigt mycket
            om ifall det finns en reell möjlighet att hamna bakom lås och
            bom.
          </note>
          <note>
            Det är det som vi ska försöka göra någonting åt, och det är därför
            vi inriktar våra åtgärder på att försöka få upp uppklaringsandelen.
            Sedan får man väl som sagt bedöma efter några år om vi är mer
            lyckosamma än vad ni var under er regeringsperiod. Jag tror och
            hoppas på det.
          </note>
          <note>
            Överläggningen var härmed avslutad.
          </note>
          <note>
            § 11 Svar på interpellation 2014/15:349 om elektronisk fotboja
            vid kontaktförbud
          </note>
          <note type="speaker">
            Anf. 18 Justitie- och migrationsminister MORGAN JOHANSSON (S):
          </note>
          <note>
            Herr talman! Johan Pehrson har frågat mig om jag tänker verka
            för att regeringen lägger fram ett förslag om utvidgad användning
            av elektronisk fotboja vid kontaktförbud och när ett sådant förslag
            i så fall kan överlämnas till riksdagen. Han har också frågat
            mig om jag tänker verka för att regeringen lägger fram ett förslag
            om utvidgad användning av kontaktförbud i kombination med elektronisk
            fotboja för personer som friges ur fängelse efter grova brott
            mot närstående och när ett sådant förslag i så fall kan överlämnas
            till riksdagen.
          </note>
          <note>
            Brottsförebyggande frågor, liksom arbetet mot mäns våld mot kvinnor,
            är ett högt prioriterat område för regeringen. Systematisk förföljelse
            i form av upprepade hot, våld och trakasserier mot personer är
            ett samhällsproblem som regeringen tar på stort allvar. Det handlar
            oftast om kvinnor som utsätts av män som de har eller har haft
            en nära relation med. Ett antal olika åtgärder kan vidtas från
            samhällets sida för att förebygga att personer utsätts för denna
            typ av kränkningar. Kontaktförbud är ett viktigt verktyg. Som
            andra exempel kan nämnas skyddat boende och larmtelefon.
          </note>
          <note>
            Möjligheten att övervaka vissa kontaktförbud elektroniskt med
            så kallad fotboja infördes 2011 för att förbättra kontaktförbudens
            skyddseffekt. Denna möjlighet har emellertid hittills använts
            i mycket liten utsträckning.
          </note>
          <note>
            En förutsättning för att kombinera ett kontaktförbud med fotboja
            enligt dagens lagstiftning är att ett utvidgat kontaktförbud överträds.
            Besluten om utvidgade kontaktförbud är dock fortfarande få. Hur
            många av dem som överträds framgår inte av Brås rapport, inte
            heller om överträdelserna sker fysiskt eller på annat sätt. Om
            det rör sig om överträdelser som sker genom sms eller telefonsamtal
            fyller en fotboja inte någon praktisk funk ­ tion. I sin rapport
            pekar Brå på flera tänkbara förklaringar till varför kon ­ taktförbud
            med fotboja inte har använts oftare. Utöver villkoren för att
            an ­ vända fotboja nämns att det tycks finnas brister i rutinerna
            vid ansöknings ­ processen som bidrar till att det utvidgade kontaktförbudet
            inte används oftare.
          </note>
          <note>
            Mot bakgrund av vad som framkommer i Brås rapport anser jag det
            vara angeläget att närmare analysera vilka skäl som ligger bakom
            den begränsade användningen av fotbojan och vad det har för betydelse
            för det skydd som kontaktförbudet är avsett att ge. Jag delar
            justitieutskottets bedömning att det finns behov av att undersöka
            om kraven för att använda fotboja är för höga.
          </note>
          <note>
            Brårapporten bereds för närvarande inom Justitiedepartementet,
            men jag kan redan nu säga att min avsikt är att utreda frågorna
            vidare för att skapa ett starkare skydd för brottsoffren och andra
            som riskerar att utsättas för trakasserier. Ett sådant utredningsarbete
            kommer att ha en generell inriktning med syfte att kontaktförbuden
            ska tillgodose ett gott skydd i alla situationer där det finns
            risk för att någon kommer att begå brott mot, förfölja eller på
            annat sätt allvarligt trakassera en annan person.
          </note>
          <note type="speaker">
            Anf. 19 JOHAN PEHRSON (FP):
          </note>
          <note>
            Herr talman! Jag vill tacka justitieminister Morgan Johansson
            för svaret. Det råder ingen tvekan om att vi är överens om att
            detta är ett allvarligt samhällsproblem som vi måste möta med
            kraft.
          </note>
          <note>
            Folkpartiet och de flesta partier, vill jag påstå, har svårt
            att ställa upp på den fruktansvärda situation som många människor
            i dag lever i. Det är våld som begränsar män och framför allt
            kvinnor i vårt land. Människor förföljs, hotas och misshandlas.
          </note>
          <note>
            Det är också ständigt närvarande i debatten. Senast i dag har
            tidningen Aftonbladet en omfattande artikelserie om hur detta
            slutar, inte sällan med dödlig utgång. Och det måste betecknas
            som en av de absolut största integritetskränkningarna man kan
            tänka sig. Livet kan ta slut eller bli i stort sett omöjligt att
            leva.
          </note>
          <note>
            Som justi tieministern hänvisade till vidtas det och har vidtagits
            mängder av åtgärder genom åren när det gäller lagstiftningen.
            Vi har tre nivåer för kontaktförbud, varav den sista kan kombineras
            med boja. Men vi vet att det bara har använts ett fåtal gånger
            i praktiken. Det är sorgligt. Det är viktigt att man riktar in
            sig på och dessutom ger ett stöd till de personer som har svårt
            att låta andra vara i fred. Vi i Folkpartiet ser fotbojan som
            ett stöd för personen att avhålla sig från att vistas på vissa
            områden.
          </note>
          <note>
            Brå har utvärderat detta; det är inte helt klart. Men de besök
            som jag gör hos åklagare, poliser och kvinnojourer runt om i Sverige
            visar att det måste stramas upp. Stiftelsen Tryggare Sverige kommer
            också med en rapport som pekar på samma sak i dagarna.
          </note>
          <note>
            Det gläder mig att justitieministern delar den synpunkt som majoriteten
            i justitieutskottet framför om att vi nu ska återkomma med en
            skärpning för att vrida upp detta.
          </note>
          <note>
            Folkpartiet ser dessutom gärna att det område som en person kan
            avskiljas ifrån kan vidgas. Det vore intressant att höra hur justitieministern
            ser på det. Det finns hundratals kommuner i Sverige. Och vi menar
            att personen som är utsatt ska ha rätt att vistas i ett större
            område och kunna känna sig fredad. Och personen som förföljer,
            hotar och kanske också har begått våld ska hålla sig därifrån.
            Sverige är ett fantastiskt land och ett stort land. Men på ett
            visst område där den utsatta personen vistas ska hon eller han
            ha rätt att vara i fred.
          </note>
          <note>
            Vi skärpte straffen för grov kvinnofridskränkning för några år
            sedan. Det hänger också ihop med det här. Då lade vi minimistraffet
            på nio månader. Det tycker jag är tänkvärt. Jag sa då också att
            det kändes som en onödig innovation. Jag är fullt medveten om
            att det handlar om rädsla för att våra domstolar aldrig skulle
            godkänna något som grov kvinnofridskränkning, utan skulle tycka
            att straffvärdet blev för högt med ett minimum på ett år. Men
            Folkpartiet ser gärna att förslag om att lägga minimistraffet
            på ett år för grov kvinnofridskränkning återkommer.
          </note>
          <note>
            Jag undrar också om justitieministern kan säga något om hur man
            ser på brottet stalkning i detta sammanhang. Något som börjar
            med en sjuklig förföljelse övergår snart i andra former av kränkning
            där fotbojan kan bli aktuell. Det vore spännande att höra justitieminister
            Morgan Johanssons reflexioner på stalkning .
          </note>
          <note>
            Det finns utvärderingar som visar att det är rätt tänkt, men
            det finns också brister i tillämpningen. Det leder sällan till
            de straffnivåer som är rimliga. Därmed hindrar det inte personen
            som är besatt på rätt sätt.
          </note>
          <note type="speaker">
            Anf . 20 HILLEVI LARSSON (S):
          </note>
          <note>
            Herr talman ! Jag tyckte att det var positivt när möjligheten
            med elektronisk fotboja kom, kopplat just till fall av stalkning
            – det handlar framför allt om en man som förföljer en kvinna som
            han har eller snarare har haft ett förhållande med eftersom det
            naturligtvis bryts i samband med detta.
          </note>
          <note>
            Tyvärr har det varit många problem med det här. Många tekniska
            bekymmer har ställt till det. Det har funnits fall där det inte
            har blivit någon fotboja trots att det egentligen skulle ha blivit
            det. Alla kriterier har funnits, men det har inte gått.
          </note>
          <note>
            Hos Rikspolisstyrelsen har trettiotal et sådana fotbojor legat,
            i väntan på användning. Det är kopplat till den nya regeln om
            att ett utvidgat kontaktförbud ska kunna kombineras med fotboja,
            om man bryter mot det utvidgade kontaktförbudet. Men nu har de
            här fotbojorna äntligen börjat komma i bruk. Vad jag har förstått
            har det skett i två fall hittills. I det ena fallet har mannen
            brutit mot det utvidgade kontaktförbudet upprepade gånger. Han
            har dessutom sagt öppet att han inte kommer att följa det. Det
            borde alltså vara solklart att han ska ha fotboja.
          </note>
          <note>
            Jag tror att det finns många fler fall där det skulle kunna tillämpas,
            redan enligt gällande regelverk. Den här debatten handlar ju egentligen
            om två delar. Det handlar om att man behöver ändra regelverket
            så att det blir lättare att utfärda straffet fotboja. Men det
            handlar också om att kunna använda det med det regelverk som finns
            i dag, i de fall där man upprepat bryter mot utvidgat kontaktförbud.
          </note>
          <note>
            När elektronisk fotboja har tillämpats i USA – det handlar i
            första hand om män, men det är klart att det kan vara en och annan
            kvinna – är det intressant att se att många struntar i det och
            bryter mot kontaktförbudet trots fotbojan. Men skillnaden är att
            när de har fotbojan märks det att de har brutit mot det. Det finns
            bevis. Då börjar det tjuta, både hos kvinnan och hos polisen.
            Det innebär också att kvinnan får en chans att komma undan och
            att polisen får en chans att rycka ut och ta honom. Därför är
            det här positivt.
          </note>
          <note>
            Det är klart att det är integritetskränkande med en fotboja,
            att bara kunna röra sig inom ett visst område. Därför kan man
            inte utfärda det lättvindigt. Men man måste också se till brottsoffrets
            integritet och vad det innebär att befinna sig på flykt eller
            hela tiden frukta för sitt och familjens liv.
          </note>
          <note>
            Därför tycker jag att det är positivt att frågan nu ska utredas
            så att man kan se om vi kan gå vidare på den här vägen. Då kan
            man också utvärdera de fall som finns och studera hur det går,
            om det fungerar eller om man behöver ändra reglerna på något sätt.
          </note>
          <note>
            En sak som jag tycker vore intressant att titta på är möjligheten
            att utfärda fotboja som ett alternativ till att släppa någon helt
            fri i väntan på att en dom ska vinna laga kraft. Ett konkret exempel
            var i Malmö, där en man hade blivit dömd för dödshot mot den kvinna
            som det gällde. Bedömningarna gick isär – polisen ansåg honom
            vara ett stort hot mot kvinnan, medan domstolen ansåg att han
            inte var det. Kvinnan gömde sig för honom, men han lyckades hitta
            henne, och tyvärr mördade han henne inför deras två gemensamma
            små barn.
          </note>
          <note>
            Detta kunde kanske ha varit ett fall där man som alternativ till
            att släppa någon helt fri åtminstone sätter på en fotboja i väntan
            på att en dom ska vinna laga kraft. Då finns det lite större chans
            för kvinnan att komma undan mannen och även för polisen att ta
            honom.
          </note>
          <note type="speaker">
            Anf. 21 Justitie- och migrationsminister MORGAN JOHANSSON (S):
          </note>
          <note>
            Herr talman! Jag har inte så mycket att tillägga efter Hillevi
            Larssons utmärkta föredragning, både av bakgrunden och av en del
            av de problemställningar som finns.
          </note>
          <note>
            Vi socialdemokrater drev ju på för den här möjligheten under
            vår oppositionstid, och jag ska säga att även den borgerliga regeringen
            under den tiden tog frågan på stort allvar. Vi var lite irriterade
            över att det tog så lång tid att få den nya tekniken på plats,
            men så kan det vara ibland.
          </note>
          <note>
            Nu har vi den nya tekniken på plats, men den används i väldigt
            liten utsträckning. Hillevi Larsson nämnde två tillfällen när
            detta hittills kommit till användning som vi vet om.
          </note>
          <note>
            Det är också därför som interpellationssvaret är så pass positivt.
            Jag vill verkligen sända signalen att nu öppnar vi upp den här
            frågan och vidareutreder möjligheterna att få en ökad användning
            av fotboja. Det jag säger i dag är alltså att vi inte är nöjda
            med situationen som den är, utan vi måste göra en översyn av hur
            vi går vidare och utreder detta.
          </note>
          <note>
            Jag ska dock säga att vår uppgift inte underlättas av att riksdagsmajoriteten
            har dragit in 200 miljoner kronor på regeringens förvaltningsanslag.
            Det innebär att vi måste hitta finansiering för nya utredningar.
            Men jag tycker att det här är en så pass viktig fråga att vi bör
            kunna sätta igång med ett arbete så fort det är möjligt.
          </note>
          <note type="speaker">
            Anf. 22 JOHAN PEHRSON (FP):
          </note>
          <note>
            Herr talman! Det var ett välkommet inhopp av Hillevi Larsson
            – utmärkt! Många behöver driva på, för i grunden handlar det om
            lagstiftning. Teknik i all ära, men det måste vara lagen som säger
            att vid en viss nivå av risk är det bättre att använda bojan en
            gång för mycket. Den integritetskränkningen är ju inte så omfattande
            att hela livet förstörs.
          </note>
          <note>
            Det finns en sådan risk med all lagstiftning som handlar om att
            hindra människor från att göra något som de ännu inte har gjort.
            Det är betydligt lättare att i straffrätten lagföra människor
            för något som de har gjort och inte för vad de kan komma att göra,
            vilket det handlar om här.
          </note>
          <note>
            Till och från använder vi fotboja i andra delar av rättsväsendet,
            och därför ser vi att vi måste komma med förslag där vi sänker
            nivån på överväldigande risk så att fotbojan kan användas oftare.
            Det finns säkert invändningar från Lagrådet, men detta är vad
            det handlar om, och då kommer det också att användas.
          </note>
          <note>
            Jag hade också frågor till justitieministern om stalkning . Det
            vi i Folkpartiet har sett i de utvärderingar som har gjorts är
            att man behöver bredda stalkningsparagrafen . Man kan föra in
            flera brottstyper som tillsammans med andra konstituerar en högre
            nivå av stalkning . Man kan också räkna in vem eller vilka stalkningen
            riktar sig emot. Det kan vara en individ som är förföljd, men
            det kan också vara så att även personens familj förföljs, och
            det kan räknas in på ett sätt som inte görs i dag.
          </note>
          <note>
            Jag ser gärna att vi moderniserar bestämmelsen om ofredande för
            att kunna stärka stalkningen , och det finns ytterligare några
            saker som kan tänkas för att förstärka stalkningen .
          </note>
          <note>
            Nu handlade inte interpellationen om detta, men det vore intressant
            att höra, för stalkning hänger ihop med förföljelse och fridskränkningar
            på andra sätt, inte minst kvinnofridskränkning.
          </note>
          <note>
            Jag vill alltså ha några reflexioner från justitieministern kring
            hur han ser på detta och om han tänker ta tag i stalkningslagstiftningen
            , som ändå har funnits på plats ett tag. Det är ju ofta så, herr
            talman, att vi tar i i underkant. Vi har en lagstiftning på plats,
            vi ser att den funkar, och så märker vi i praktiken att vi borde
            ha skruvat lite hårdare när tillämpningen blir för svag och inte
            hjälper mot de problem som lagstiftningen är satt att lösa eller
            motverka.
          </note>
          <note>
            Hillevi Larsson berörde något som också är viktigt för Folkpartiet,
            och det är synen på den som är dömd för detta eller har begått
            ett brott. Vi ser gärna att man skärper kraven på eftervård. Personer
            som är dömda för den här typen av brott, för kvinnofridskränkningar
            och/eller sexualbrott, bör, menar vi, få en senare frigivning
            om de inte deltar i behandlingsprogram på anstalt.
          </note>
          <note>
            Det har ju aldrig heller getts så mycket resurser till våra kriminalvårdsenheter
            och anstalter som i dag vad gäller behandling, arbete och utbildning.
            Det är nog Morgan Johansson lika glad för som jag, och det är
            viktigt. Kriminalvården ska vara en vändpunkt och inte en ändpunkt,
            och vi vet att det är många personer som aktivt försöker förändra
            sitt liv. Då är det viktigt att man ger dem en chans, men om en
            person inte deltar i behandling menar jag och Folkpartiet att
            man bör fundera på om personen i fråga ska sitta inlåst längre.
          </note>
          <note>
            Jag vill gärna ha reflexioner även kring detta.
          </note>
          <note type="speaker">
            Anf . 23 HILLEVI LARSSON (S):
          </note>
          <note>
            Herr talman ! Det är rätt som justitieministern säger , att vi
            måste ha pengar till det här. Allting kostar, men det är klart
            att detta är en prioriterad fråga. Därför hoppas jag verkligen
            att vi kan få fram nödvändiga resurser och att vår budget så småningom
            går igenom. Det behövs.
          </note>
          <note>
            När det gäller elektronisk fotboja och integriteten kopplat till
            det så är det betydligt mindre integritetskränkande än ett fängelsestraff.
            Man har också alltmer testat möjligheterna att ersätta en del
            av eller till och med hela fängelsetiden med elektronisk fotboja.
            Då har man restriktioner på sig att man måste vara hemma vid en
            viss tid, man får inte ta droger eller dricka alkohol och man
            övervakas av frivården. Många upplever ju detta som ett mycket
            bättre alternativ än fängelse.
          </note>
          <note>
            Vid kontaktförbud blir det inte tal om att vara hemma vid en
            viss tid eller något sådant. Däremot handlar det om att inte överträda
            en viss gräns, och det är ofta inom det område där kvinnan vistas.
            Det kan vara hennes bostad, det kan vara hennes arbetsplats, det
            kan vara förskolan där barnen är. Det är lite olika beroende på
            kvinnans skyddsbehov. Om ett sådant förbud överträds tjuter det
            hos polisen.
          </note>
          <note>
            Jag kan tycka att den integritetskränkningen inte är så stor
            om vi jämför med integritetskränkningen för kvinnan och barnen,
            om det är barn inblandade, som det innebär att ständigt vara rädd,
            ständigt på flykt och att aldrig veta när mannen dyker upp.
          </note>
          <note>
            Jag tror att det är viktigt att man tittar på hur regelverket
            tillämpas när man nu äntligen börjar använda det, och jag tror
            också att en utredning verkligen behövs. Det aviseras ju också
            , så jag tror att vi kan vara eniga om att det är positivt, och
            jag ser fram emot det.
          </note>
          <note type="speaker">
            Anf. 24 Justitie- och migrationsminister MORGAN JOHANSSON (S):
          </note>
          <note>
            Herr talman! Jag tror att vi är eniga om det som interpellationen
            handlar om när det gäller fotboja och att försöka få till ett
            större användande av fotboja i de här situationerna.
          </note>
          <note>
            Sedan finns det olika tekniker som man kan använda. Det är det
            som sägs i interpellationssvaret: ”Ett sådant utredningsarbete
            kommer att ha en generell inriktning med syfte att kontaktförbuden
            ska tillgodose ett gott skydd i alla situationer där det finns
            risk för att någon kommer att begå brott mot, förfölja eller på
            annat sätt allvarligt trakassera en annan person.”
          </note>
          <note>
            Det handlar alltså om en generell inriktning, och då får man
            titta på och diskutera de frågeställningar som Johan Pehrson tar
            upp ur olika perspektiv, både var gränsen går för att man ska
            kunna få fotboja och områdesfrågan.
          </note>
          <note>
            Stalkningen återkommer jag gärna till. Jag ska inte lova för
            mycket, särskilt inte nu när utredningsbudgeten som sagt är nedskuren
            till följd av hur riksdagsmajoriteten röstade i höstas. Det gör
            att vi har ett begränsat utrymme för utredningar, men jag ska
            gärna titta närmare på den frågeställningen också, även om jag
            inte kan lova för mycket i dag.
          </note>
          <note>
            Vi är överens om det mesta, men en sak som vi inte är överens
            om gäller en av de viktigaste frågorna för de kvinnor som utsätts
            för våld och hot av sina män, nämligen att de får ett bra och
            rimligt skydd i praktiken. Det ska finnas en kvinnojour som kan
            hjälpa till, ett skyddat boende som kan hjälpa till. Situationen
            underlättas inte precis av att borgerligheten tillsammans med
            Sverigedemokraterna röstade emot vår budget i höstas. Det innebar
            att ni drog in 100 miljoner och att ni därmed stoppade satsningar
            på 100 miljoner kronor till kvinnojourerna.
          </note>
          <note>
            När vi nu kan vara överens om att utvidga möjligheterna när det
            gäller fotboja skulle jag också vilja att Johan Pehrson säger
            två ord om hur han ser på kvinnojourernas verksamhet framöver.
            Där skulle vi verkligen behöva stöd i borgerligheten när vi vill
            genomföra satsningar på dem.
          </note>
          <note type="speaker">
            Anf. 25 JOHAN PEHRSON (FP):
          </note>
          <note>
            Herr talman! Den handsken kan jag ta upp omedelbart. Det är väl
            klart att det är bara för Morgan Johansson att ringa. Om vi ser
            på de resurser som fanns för Sveriges kvinnojourer 2006 och de
            som fanns 2014 har de ökat dramatiskt. Det handlar om de stöd
            och anslag som har getts via staten, via den tidigare regeringen,
            inte i strid mot några viljor från Socialdemokraternas sida ,
            vill jag understryka. Vi har alltså varit helt överens. Ökningen
            har varit enorm, och det har varit viktigt och rätt ur alla perspektiv.
          </note>
          <note>
            Det handlar också om att kommunerna har fått ett skärpt ansvar
            att tillgodose att stödet är på plats. Fler proaktiva kommuner
            med olika politisk färg ser till att detta också ges den prioritet
            och omsorg som behövs i det kommunala budgetarbetet. Man vet att
            det är en avgörande välfärdsfråga för utsatta människor.
          </note>
          <note>
            Jag nöjer mig med att konstatera att vi aldrig har haft ett mer
            omfattande stöd till Sveriges kvinnojourer än 2014, men det kan
            bli ännu bättre. Återkom gärna med förslag till Folkpartiet.
          </note>
          <note>
            Jag får återkomma i en skriftlig fråga om stalkning . Det är
            viktigt att vi belyser frågan och att den läggs på justitieministerns
            bord.
          </note>
          <note>
            Jag till tacka justitieministern för svaret på min interpellation,
            inte minst med tanke på att det finns en risk att det här är vår
            sista interpella ­ tionsdebatt. Jag får se till att få iväg några
            skriftliga frågor i slutet av min riksdagskarriär. Tack för gott
            samarbete genom åren, justitieministern!
          </note>
          <note type="speaker">
            Anf. 26 Justitie- och migrationsminister MORGAN JOHANSSON (S):
          </note>
          <note>
            Herr talman! Jag betvivlar inte alls Folkpartiets eller Johan
            Pehrsons engagemang i själva frågan. Vi såg en utveckling när
            det gäller kvinnojourer under förra mandatperioden, men jag blev
            besviken när vi kunde konstatera att borgerligheten ihop med Sverigedemokraterna
            fällde vår budget i december. Det innebar att 100 miljoner kronor
            mer till kvinnojourerna blockerades. Det var det jag ville ta
            upp. Det vill vi inte vara med om igen. Det hade varit bra att
            kunna genomföra den satsningen nu.
          </note>
          <note>
            Men vi kommer säkert att kunna genomföra satsningen ändå i framtiden.
            Då kommer vi att kunna satsa mer när vi förhoppningsvis har en
            ordning som gör att det går att få igenom budgeten i riksdagen,
            men det var ett bakslag i arbetet.
          </note>
          <note>
            Vi är helt överens i frågan om fotboja. Regeringen kommer att
            föra den bollen vidare. Jag återkommer till stalkningen i ett
            frågesvar.
          </note>
          <note>
            Jag vill också passa på att säga några ord i vår sista debatt.
            Vi kom båda två in i riksdagen 1998. Det har blivit många år,
            och jag har genom alla dessa år upplevt Johan Pehrson som en person
            med fötterna på jorden, pragmatisk och lätt att samarbeta med
            – dessutom mycket rolig. Det är ett problem att riksdagen kommer
            att bli lite tråkigare när Johan Pehrson lämnar riksdagen. Jag
            önskar dig lycka till i ditt nya arbete, och vi kommer säkert
            att stöta på varandra i andra sammanhang framöver.
          </note>
          <note>
            Överläggningen var härmed avslutad.
          </note>
          <note>
            § 12 Svar på interpellation 2014/15: 329 om robustheten i det
            svenska telenätet
          </note>
          <note type="speaker">
            Anf. 27 Statsrådet MEHMET KAPLAN (MP):
          </note>
          <note>
            Herr talman! Erik Ottoson har frågat mig vad jag avser att göra
            för att såväl det fasta som det mobila telenätet ska bli mer robusta
            så att vi kan undvika olyckliga situationer som den som uppstod
            den 23 februari 2015.
          </note>
          <note>
            Enligt ansvarsprincipen är det i första hand teleoperatörerna
            som ansvarar för funktions- och driftsäkerhet hos de elektroniska
            kommunika ­ tionerna. Den som tillhandahåller ett allmänt kommunikationsnät
            ska en ­ ligt lagen om elektronisk kommunikation (LEK) vidta de
            åtgärder som är nödvändiga för att upprätthålla denna säkerhet
            i nätet. De åtgärder som vidtas ska vara ägnade att skapa en säkerhetsnivå
            som, med beaktande av tillgänglig teknik och kostnaderna för att
            genomföra åtgärderna, är an ­ passad till risken för störningar
            och avbrott. Operatörerna ska också bedri ­ va ett kontinuerligt
            och systematiskt säkerhetsarbete för att uppnå säkrare elektroniska
            kommunikationer.
          </note>
          <note>
            För att upprätthålla driftsäkerhet, tillförlitlighet och tillgänglighet
            sker ett omfattande arbete både med förebyggande åtgärder och
            med att för ­ bättra rutiner och system för att hantera avbrott
            och allvarliga störningar i de elektroniska kommunikationerna.
            Arbetet är långsiktigt, men behöver också vara anpassat mot komplexiteten
            och den snabba tekniska utveck ­ ling som sker på området.
          </note>
          <note>
            I egenskap av tillsynsmyndighet genomför Post- och telestyrelsen
            (PTS) årligen en risk- och sårbarhetsanalys avseende de elektroniska
            kommunikationerna. Utifrån denna arbetar PTS med förebyggande
            åtgärder i samarbete med operatörerna, till exempel genom att
            öka robu stheten och redundansen i näten samt skalskydda installationer,
            reservkraftverk, mobila basstationer etcetera.
          </note>
          <note>
            För att öka samverkan har PTS medverkat i utvecklingen av olika
            system där operatörerna kan utbyta detaljerad drifts- och lägesinformation
            på ett standardiserat sätt, inklusive status och prognos för pågående
            störningar. De större teleoperatörerna medverkar genom att publicera
            störningsinformation via internet och genom att informera SOS
            Alarm beträffande störningar som påverkar nödnumret 112. Systemen
            utnyttjas av operatörerna i arbetet med att återställa kapaciteten
            och minska konsekvenserna av störningar. Vid riktigt allvarliga
            händelser sammankallar PTS Nationella telesamverkansgruppen ,
            där de stora teleoperatörerna ingår. Vartannat år genomförs också
            en större krisberedskapsövning.
          </note>
          <note>
            PTS följer för närvarande upp den aktuella händelsen via operatörernas
            incidentrapportering. De kommer därefter att ta ställning till
            om en fördjupad granskning ska inledas. I rapporteringen ska operatören
            svara på frågor om bland annat hur många som drabbats, hur länge
            störningarna varat, hur nödnumret 112 påverkats och vad man ska
            göra för att något liknande inte ska hända igen.
          </note>
          <note>
            Regeringen följer noga allvarliga störningar och avbrott som
            uppkommer i de elektroniska kommunikationerna via rapportering
            från PTS och andra berörda myndigheter.
          </note>
          <note type="speaker">
            Anf. 28 ERIK OTTOSON (M):
          </note>
          <note>
            Herr talman! Jag vill tacka statsrådet för svaret på interpellationen,
            även om svaret var en redogörelse för vad svenska myndigheter
            gör och inte så mycket om vad statsrådet själv är villig att vidta
            för åtgärder.
          </note>
          <note>
            Det är bra att statsrådet är stolt över den myndighetsstruktur
            som fanns på plats när alliansregeringen lämnade över makten och
            de åtgärder som redan är införda. Min fråga gällde vad statsrådet
            själv kan tänka sig att vidta för åtgärder.
          </note>
          <note>
            Vi är alla förtrogna med hur man jobbar med dessa frågor på Post-
            och telestyrelsen, men uppenbarligen uppstår fortfarande en hel
            del störningar, och vissa är mer allvarliga än andra. Ibland kan
            det inträffa, som skedde det datum som interpellationen avsåg,
            att störningar på upp till fem timmar kan påverka hur lätt det
            är att använda nödnumret 112. Det kan självfallet bli livsfarligt
            för personer. Statsrådets interpellationssvar visade att det inte
            finns en politisk ambition för hur frågan ska mötas.
          </note>
          <note>
            Jag skulle vilja ge statsrådet ytterligare en chans att beskriva
            för mig och för kammaren vad han avser att göra från politiskt
            håll för att ge bättre verktyg till myndigheterna eller till telefon-
            och internetentreprenörerna att skapa en bättre robusthet i det
            svenska telenätet.
          </note>
          <note>
            Det här är inte bara en fråga om huruvida man har möjlighet att
            spela Wordfeud med folk över internet, utan det är en fråga som
            kan handla om människors personliga säkerhet – och statsrådet
            har fortfarande inte angett någon ambition för hur regeringens
            arbete med frågan kommer att fortskrida , mer än att man ska observera
            hur saker och ting utvecklas.
          </note>
          <note type="speaker">
            Anf. 29 Statsrådet MEHMET KAPLAN (MP):
          </note>
          <note>
            Herr talman! Tack, Erik Ottoson, för frågan!
          </note>
          <note>
            Nu är det så väl ordnat att en nytillträdd regering inte behöver
            ta avstånd från det som har gjorts tidigare. Det är rätt bra att
            det faktiskt har gjorts saker på det här området. Det hade varit
            väldigt illa om det inte hade gjorts någonting under föregående
            mandatperioder.
          </note>
          <note>
            I grunden handlar det om två saker. Den ena är att robusthet
            och drift säkerhet sedan många år är en högt prioriterad fråga,
            både för den tidigare regeringen och för regeringar före den borgerliga.
          </note>
          <note>
            Ansvaret ligger i första hand på operatörerna. Det har även mina
            företrädare gett uttryck för. Det borde Erik Ottoson naturligtvis
            känna till. Post- och telestyrelsen är den expertmyndighet som
            har till ansvar att följa upp detta, vilket man även i det här
            fallet har gjort. Myndigheten genomför därutöver en rad åtgärder
            för att stärka operatörernas förmåga att klara påfrestningar.
            Det gäller även i extraordinära situationer.
          </note>
          <note>
            Det vore fel av varje it-minister att gå in i enskilda ärenden
            och försöka åstadkomma saker i en situation när man inte vet varför
            situationen har uppkommit och utan att ta reda på fakta.
          </note>
          <note>
            I det här fallet har jag redan nämnt en del av dessa frågor i
            mitt svar. Det handlar om föreskrifter och tillsyn men också om
            samverkan med operatörerna om förebyggande åtgärder och krishanteringsförmåga.
          </note>
          <note>
            Herr talman! Utöver detta vill jag nämna att PTS i dag lämnar
            allmänna råd som förtydligar kraven på drift säkerhet. Vi har
            alltså en situation där statsråd jobbar genom myndigheter. Vi
            lämnar ett regleringsbrev, och myndigheterna lever upp till de
            målen. Om vi upplever att en myndighet inte har levt upp till
            de mål vi har satt upp får vi ta det i vanlig ordning.
          </note>
          <note>
            Enligt vad jag har erfarit kommer man att ersätta dessa krav
            på driftsäkerhet med en myndighetsföreskrift under det här året.
            Det är inte regeringen eller jag som statsråd som gör det, utan
            det är den oberoende myndigheten som gör det. I föreskriften kommer
            det , som jag har förstått det , mer specificerade krav avseende
            bland annat redundans och reservkraft. Förslaget till ny föreskrift
            har remissbehandlats, och svaren analyseras för närvarande.
          </note>
          <note>
            Att jag står bakom den digitaliseringsidé som är grunden för
            att vi ska kunna ha en utveckling på området som är långsiktigt
            hållbar är någonting självklart. Det har jag gett uttryck för
            när jag har besökt utskottet.
          </note>
          <note>
            Men i det här fallet var det en störning som drabbade de aktuella
            operatörerna, och PTS har varit det hela på spåret. Att jag som
            statsråd skulle gå in då vore inte lämpligt. Jag skulle till och
            med avråda från att ett statsråd går in i den typen av frågor.
          </note>
          <note>
            Däremot är vår vision på området klar. När det gäller störningar
            med avbrutna, misslyckade uppkopplingar är det viktigt att det
            finns en grund att luta sig tillbaka på när det gäller vilka typer
            av uppdrag som myndigheterna har fått.
          </note>
          <note>
            I det här fallet litar jag helt och fullt på PTS expertkunnande
            på området, och jag hoppas att Erik Ottoson tittar på det nya
            direktiv som kommer att komma på plats. Det kommer att innebära
            en annan typ av tänk, som jag hoppas att tidigare statsråd hade
            tänkt igenom noga när uppdraget gavs. Det är också därför vi kommer
            att se det införas under det här året.
          </note>
          <note type="speaker">
            Anf. 30 ERIK OTTOSON (M):
          </note>
          <note>
            Herr talman! Jag är väl förtrogen med de svenska lagarna vad
            gäller ministerstyre. Statsrådet ska i sin egenskap av statsråd
            självfallet inte gå in i enskilda fall – det har jag heller inte
            bett honom att göra.
          </note>
          <note>
            Det jag efterlyser är en politisk ambition. Var vill statsrådet
            se Sverige om några år? Ambitioner stakas ut av politiker – det
            är det som är vår roll. Och precis som statsrådet lämnar en väldigt
            föredömlig redogörelse för är det genom politisk styrning som
            våra myndigheter får sina uppdrag.
          </note>
          <note>
            Svaret på min fråga är fortfarande inte givet. Statsrådet kan
            fortsätta att redogöra för hur myndigheterna arbetar, men jag
            är ute efter vad statsrådet har för politisk ambition för detta.
            Är han om det kommer fler sådana här avbrott beredd att ge ytterligare
            möjligheter, befogenheter och uppdrag till våra myndigheter och
            möjligen också till teleoperatörerna, eller är han nöjd med situationen
            så som den ser ut i dag – att det kan inträffa år 2015 att man
            under fem timmar inte kan vara säker på att nå larmnumret?
          </note>
          <note>
            Det ta är ett exempel, herr talman. Jag vill inte att statsrådet
            handfast går in och programmerar om i den digitala infrastrukturen.
            Jag är ganska tacksam över att varken jag eller statsrådet har
            tillgång till den formen av programmeringsutrustning. Då skulle
            det definitivt gå åt skogen – framför allt om jag fick tillgång
            till den. Det är alltså inte det jag ber statsrådet att göra,
            utan jag ber statsrådet att ha en politisk ambition. Någon sådan
            har ännu inte framkommit. Med ljus och lykta eftersökes en sådan.
          </note>
          <note type="speaker">
            Anf. 31 Statsrådet MEHMET KAPLAN (MP):
          </note>
          <note>
            Herr talman! Tack, Erik Ottoson, för följdfrågan! Den var egentligen
            en kopia av den första frågan, för Erik Ottoson uppfattade inte
            att jag svarade på hans grundläggande fråga.
          </note>
          <note>
            Jag tog med mig interpellationen hit. I den står det mycket tydligt
            vad frågan handlar om. Den handlar om robustheten i det svenska
            telenätet, och det är det som jag har redogjort för.
          </note>
          <note>
            Visionerna och ambitionerna på området är väldigt tydliga, men
            det är inte det vi diskuterar här. Dem har jag redogjort för i
            annat sammanhang, och jag kommer att redogöra för dem om Erik
            Ottoson ställer ytterligare en fråga om just det.
          </note>
          <note>
            Men i det här fallet handlar det om störningar i telenätet. Det
            handlar om ett datum – ett tydligt datum, den 23 februari 2015
            – och om en myndighet som har det övergripande ansvaret.
          </note>
          <note>
            Jag kan inte med bästa och godaste vilja utvidga den fråga som
            Erik Ottoson har ställt till att gälla någonting annat än de här
            frågorna.
          </note>
          <note type="speaker">
            Anf. 32 ERIK OTTOSON (M):
          </note>
          <note>
            Herr talman! Låt mig då läsa högt!
          </note>
          <note>
            ”Vad avser statsrådet att göra för att såväl det fasta som det
            mobila telenätet ska bli mer robusta så att vi kan undvika olyckliga
            situationer som den som uppstod den 23 februari 2015?”
          </note>
          <note>
            Det är alltså ett exempel. Jag har inte bett statsrådet att gå
            in på det speciella datumet, utan det är ett ”såsom”. Grundläggande
            svensk grammatik talar om för oss att det är ett exempel som jag
            tar för att visa ungefär vad den här frågan avser. Jag frågar
            vad statsrådet avser att vidta för åtgärder för att undvika sådana
            situationer. Det är inte en svår fråga.
          </note>
          <note>
            Vi kan diskutera vad som är politik och vad som är tjänstemanna
            ­ ansvar, men jag ställde en följdfråga: Vad är den politiska
            ambitionen på de t här området? Hur vill statsrådet att det här
            ska utvecklas? Är han villig att ge ytterligare uppdrag och befogenheter,
            möjligen till våra myndig ­ heter, för att se till att vi kan
            upprätthålla robustheten i telenätet för att undvika olyckliga
            situationer där robustheten sviktar?
          </note>
          <note type="speaker">
            Anf. 33 Statsrådet MEHMET KAPLAN (MP):
          </note>
          <note>
            Herr talman! Jag tycker att Erik Ottoson blev lite tydligare
            genom att läsa upp sin fråga och peka på den punkt som han anser
            rättfärdigar de tidigare frågeställningarna.
          </note>
          <note>
            Det som det här handlar om – alltså den 23 februari 2015, vilket
            jag redogjorde för i mitt svar som går att läsa på riksdagens
            hemsida och titta på senare under dagen – är att det finns en
            myndighet, en expertmyndighet, som följer den här frågan. Mitt
            uppdrag är att se till att den myndigheten gör det i enlighet
            med de mål som vi har satt upp.
          </note>
          <note>
            Arbetet med den nya föreskriften, vilket är det som kanske preciserades
            och förtydligades i Erik Ottosons senaste inlägg, har pågått under
            ett antal år nu. Föreskriften beräknas bli klar till den här sommaren.
            Det är inte ett uppdrag som jag har gett, utan det har funnits
            sedan tidigare. Jag bevakar så att det blir rätt. Föreskriften
            kommer förhoppningsvis att leda till att vi får tydlighet i denna
            fråga.
          </note>
          <note>
            Naturligtvis ska ingen behöva vara utan koppling till larmnumret.
            Här handlar det om människors säkerhet och om förmåga n att svara
            upp mot den typen av larmutryckningar.
          </note>
          <note>
            I föreskriften finns det ett antal detaljer. Jag kan ta upp några
            av dem. En handlar om att operatörerna ges en ledtid på fem år
            för att uppfylla kraven. Det kommer alltså inte att vara krav
            som de kommer att ha svårt att leva upp till direkt. PTS beräknar
            att kostnaderna för operatörernas investeringar kommer att uppgå
            till uppåt 1 miljard kronor. Det är alltså inga enkla frågor.
            Det finns också en del kritik från operatörernas sida, och det
            är någonting som Post- och telestyrelsen analyserar.
          </note>
          <note>
            Att gå in i detta som lekmän är, precis som Erik Ottoson också
            sa, vare sig tillrådligt eller lämpligt.
          </note>
          <note>
            Överläggningen var härmed avslutad.
          </note>
          <note>
            § 13 Svar på interpellation 2014/15:339 om fortsatta regelförenklingar
            inom bostadspolitiken
          </note>
          <note type="speaker">
            Anf. 34 Statsrådet MEHMET KAPLAN (MP):
          </note>
          <note>
            Herr talman! Mats Green har frågat mig på vilket sätt, och inom
            vilka områden, jag kommer att fortsätta arbetet med regelförenklingar
            inom bostadspolitiken.
          </note>
          <note>
            Låt mig inledningsvis säga att jag delar uppfattningen att många
            av de regelförenklingar som genomfördes under förra mandatperioden
            inom plan- och byggområdet har varit angelägna. Flera utredningar
            som den tidigare regeringen tillsatte pågår fortfarande eller
            har redovisats relativt nyligen. Det är regeringens mening att
            arbetet med att förenkla och snabba upp byggprocesserna behöver
            fortsätta.
          </note>
          <note>
            Regeringen har mot bakgrund av det bland annat aviserat två proposi
            ­ tioner inom PBL-området, plan- och byggområdet, under våren
            som avser regelförenklingar. Det handlar dels om propositionen
            Nya steg för en effek ­ tivare plan- och bygglag och ökad rättssäkerhet
            för verksamhetsutövare vid omgivningsbuller , dels om propositionen
            En effektiv och rättssäker PBL-överprövning .
          </note>
          <note>
            Jag är övertygad om att det finns stora möjligheter att förenkla
            plan- och byggregelverket ytterligare, bland annat mot bakgrund
            av det arbete som pågår inom den parlamentariskt tillsatta Bostadsplaneringskommittén
            och den så kallade Planprocessutredningen.
          </note>
          <note>
            Därtill arbetar Boverket med flera olika uppdrag som syftar till
            att förenkla tillämpningen av regelverket. Det handlar bland annat
            om att undersöka om det går att minska kraven på bygglov. Det
            handlar också om att se över de så kallade avståndsreglerna för
            friggebodar och så kallade Attefallshus, men också om att bättre
            samordna regelverket kring avloppsanläggningar mellan miljöbalken
            och plan- och bygglagen.
          </note>
          <note>
            Utöver det utredningsarbete som redan pågår kan det finnas behov
            av ytterligare regelförenklingar. Inte minst handlar det om att
            förenkla administrationen för byggnadsnämnderna. Här menar jag
            att det bör vara möjligt att förenkla byggnadsnämndernas arbete
            genom exempelvis smarta lösningar som bygger på informationsteknik.
          </note>
          <note>
            Avslutningsvis vill jag understryka att det bästa sättet för
            att åstadkomma ytterligare regelförenklingar är att lyssna på
            dem som tillämpar reglerna. Det handlar om bostadsbolag, byggföretag,
            kommuner och våra myndigheter. Det är också där som kunskapen
            finns om vilka regler som utgör de verkliga hindren. Jag är angelägen
            om att föra en kontinuerlig dialog med berörda aktörer i syfte
            att identifiera behov av ytterligare regelförenklingar.
          </note>
          <note type="speaker">
            Anf . 35 MATS GREEN (M):
          </note>
          <note>
            Herr talman ! Jag har som framgått ställt en interpellation till
            bostadsminister Mehmet Kaplan mot bakgrund av de omfattande regelförändringar
            som den tidigare alliansregeringen genomförde. Det är en av de
            främsta anledningarna till att vi nu har det högsta bostadsbyggandet
            på flera decennier.
          </note>
          <note>
            Samtidigt, herr talman, är det ingen som kan vara nöjd med bara
            detta. Jag tror att det är viktigt att vi fortsätter den regelförenklingsresan
            om vi ska hantera nuvarande och framtida utmaningar på bostadsområdet.
          </note>
          <note>
            Herr talman! De partier som nu utgör regering , eller som utgör
            delar av det rödgröna regeringsunderlaget , motsatte sig samfällt
            eller var för sig nästan alla dessa regelförenklingar. Talartiden
            medger inte att jag går igenom alla dessa otaliga exempel. Men
            jag noterar att den nye bostadsministern numera påstår sig instämma
            i vikten av ett fortsatt regelförenklingsarbete när det gäller
            bostäder och byggande, även om det uttrycks i mycket otydliga
            ordalag.
          </note>
          <note>
            Eftersom konkreta förslag och besked från den nuvarande regeringen
            har lyst med sin frånvaro inom detta område, precis som när det
            gäller bostadspolitiken i stort, herr talman, har jag ställt frågan
            till bostadsministern: På vilket sätt, och inom vilka områden,
            kommer statsrådet att fortsätta arbetet med regelförenklingar
            inom bostadspolitiken?
          </note>
          <note>
            Jag får tacka bostadsministern för svaret. Jag vill också vara
            tydlig med att jag tycker att det är positivt att han numera säger
            sig ha kommit till insikt om vikten av regelförenklingar inom
            bostadspolitiken. Det är, som sagt var, avgörande att vi aldrig
            slår oss till ro i arbetet med att underlätta och stimulera bostadsbyggande
            i hela Sverige.
          </note>
          <note>
            Sedan ska jag också vara ärlig med, herr talman, att bostadsministerns
            svar nästan helt saknar den konkretion jag efterlyste. Framför
            allt kanske det föranleder mer frågetecken i stället för att det
            rätar ut frågetecken.
          </note>
          <note>
            Bostadsministern hänvisar bland annat till att man aviserat två
            propositioner under våren, dels den om nya steg för en effektivare
            plan- och bygglag, dels propositionen En effektiv och rättssäker
            PBL-överprövning .
          </note>
          <note>
            Vad gäller den första propositionen kan jag konstatera att de
            dåvarande oppositionspartierna – S, MP och V, tillsammans med
            Sverigedemokraterna – förra våren avvisade viktiga delar i propositionen
            En enklare planprocess . Det handlade till exempel om att detaljplan
            ska kunna vara frivillig och kunna beslutas i nämnd och inte i
            fullmäktige, för att bara nämna något.
          </note>
          <note>
            Promemorian Nya steg för en effektivare plan- och bygglag handlar
            delvis om följdändringar i PBL som hade behövts om man inte hade
            röstat nej till att begränsa detaljplanekravet.
          </note>
          <note>
            Min fråga är då: Ska jag i övrigt tolka det som att regeringen
            avser att gå fram med de förslag som presenteras i promemorian?
            Det var min första fråga.
          </note>
          <note>
            Min andra fråga gäller den andra aviserade propositionen som
            bostadsministern hänvisar till: En effektiv och rättssäker PBL-överprövning
            . Utredningen kom fram till att länsstyrelsen ska strykas som
            överprövningsinstans för detaljplan och områdesbestämmelser. Det
            är något som vi applåderar, herr talman. Kommer regeringen att
            gå på utredningsförslaget? I dagens DN Debatt-artikel antyds detta.
            Jag tror att man ska komma ihåg att om man inte gör det blir det
            givetvis ingen regelförenkling över huvud taget. Och vad ska man
            då med en proposition till?
          </note>
          <note>
            Herr talman! Det bostadsministern hänvisar till är nästan alla
            utredningar och inriktningar som Alliansen slagit fast. Var ska
            de nya stegen tas? Har man inga egna tankar om möjligheter till
            förenklingar, nya utredningar eller nya förslag?
          </note>
          <note>
            Vi har presenterat en lång rad åtgärder, alltifrån mer flexibla
            bullerregler till förändrade kulturmiljökrav och regler för arkeologiska
            undersökningar för att underlätta byggande. Vi har lagt fram en
            lång rad förslag. Var är era?
          </note>
          <note type="speaker">
            Anf. 36 NINA LUNDSTRÖM (FP):
          </note>
          <note>
            Herr talman! Det är en mycket viktig interpellation som Mats
            Green ställt. När vi pratar om att förenkla planprocesserna och
            snabba upp processerna har det ibland saknats tydlighet från statsrådet
            kring om statsrådet delar den uppfattningen.
          </note>
          <note>
            Vad handlar debatten om egentligen? Jo, den handlar om att skapa
            förutsättningar för ökat bostadsbyggande. Det är många som i dag
            efterlyser ett ökat bostadsbyggande, och även om vi nu har rekordhöga
            siffror är det många, inte minst många ungdomar, som saknar bostad.
          </note>
          <note>
            Vi politiker kan här i Sveriges riksdag skapa förutsättningar.
            Det kan också regeringen göra. Då har jag ett par följdfrågor
            med anledning av det svar som statsrådet har gett på Mats Greens
            viktiga interpellation.
          </note>
          <note>
            Statsrådet säger att det handlar om att använda smart informationsteknik,
            tolkar jag det som, för att snabba upp beslutsprocesserna. Vad
            menar statsrådet med det? Det är min första fråga.
          </note>
          <note>
            Sedan kommer min andra fråga. Statsrådet konstaterar att kunskapen
            finns hos bostadsbolag, byggföretag, kommuner och myndigheter.
            Men jag tycker att statsrådet har glömt några viktiga aktörer
            , och jag vill därför ha en kommentar om det. Varför finns exempelvis
            inte forskarna med? Och varför finns inte intresseorganisationerna
            med? Jag noterar bland annat att Hyresgästföreningen har Sveriges
            största databas vad gäller hyresstatistik. Då tycker jag att man
            måste lyssna på de organisationer som har mycket kunskap om hinder
            och förutsättningar.
          </note>
          <note>
            Det finns också ett stort engagemang här i riksdagen bland civilutskottets
            ledamöter, vilket jag vill framhålla.
          </note>
          <note>
            Min fråga är därför varför man utelämnar just forskarna och intresseorganisationerna.
          </note>
          <note>
            Jag har ytterligare en fråga . Det är om man skulle kunna följa
            upp varför det går så långsamt att bygga nya bostäder. Många av
            de aktörer som statsrådet nämner påtalar att det fortfarande tar
            för lång tid från idé till att fastigheten står färdig. I värsta
            fall kan det ta tio år – snittet är sex till nio år – innan huset
            står färdigt. Det är väldigt många som står och väntar på en bostad
            att flytta in i, och för många handlar det kanske om det första
            hemmet.
          </note>
          <note>
            När det gäller tioveckorsregeln för att komma vidare i planprocessen
            undrar jag om statsrådet avser att följa upp hur den fungerar.
            Det är någonting som framförs av många byggföretag och många i
            kommunerna.
          </note>
          <note>
            Beträffande nya riktlinjer för exploateringsavtalen, det vill
            säga vad man får ta betalt för när man ska bygga hus, brukar jag
            säga att det alltid ytterst är konsumenten som betalar. Om man
            ska bygga ett hus och anlägga en rondell, en förskola, en park
            och mycket annat är det alltid ytterst konsumenterna som betalar.
            Kommer statsrådet att följa upp hur dessa riktlinjer fungerar?
          </note>
          <note>
            Riktlinjerna för markanvisningar handlar om att man ska vara
            tydlig från kommunerna om hur man fördelar marken. Vi vet att
            det är viktigt för konkurrensen att många aktörer får tillgång
            till mark. Avser statsrådet att följa upp hur markanvisningarna
            och informationen om dem kommer att fungera framdeles?
          </note>
          <note>
            Slutligen vill jag framhålla frågan från forskarna och intresseorganisa
            ­ tionerna som är viktig. Den här kunskapen finns nämligen ibland
            bara hos intresseorganisationerna, exempelvis frågan om vad det
            kostar att hyra en lägenhet. Den informationen ligger hos Hyresgästföreningen.
            Det har vi debatterat tidigare. Men även i detta sammanhang, när
            det gäller att för ­ enkla, snabba på och undanröja hinder, är
            det en viktig konsumentfråga att få veta vad det kostar att hyra
            en bostad.
          </note>
          <note type="speaker">
            Anf. 37 Statsrådet MEHMET KAPLAN (MP):
          </note>
          <note>
            Herr talman! Jag tackar Nina Lundström och Mats Green för deras
            inlägg. Det är naturligtvis en viktig fråga som Mats Green lyfter
            fram, nämligen frågan om fortsatta regelförenklingar inom bostadspolitiken.
            Jag ska ta upp ett antal av dessa aspekter.
          </note>
          <note>
            Mats Green tar upp instansordningen i flera frågor. Här finns
            ett problem sedan många år til lbaka. Från att ett bygglov ges
            till att det överklagas och till slut hamnar i och avgörs av Mark-
            och miljööverdomstolen har det passerat två instanser ti ll, nämligen
            länsstyrelsen och m ark- och miljödomstolen. Detta är någonting
            som jag har uppmärksammat, men jag är inte den första att uppmärksamma
            detta. Tidigare har det också förts på tal att man måste göra
            någonting åt detta. Äv e n aktörerna – byggföretagen och intresseorganisationerna
            – har lyft fram denna fråga.
          </note>
          <note>
            Därför finns det nu ett förslag som har gått ut på remiss, och
            remissvaren kommer att hamna hos mig framåt sommaren. Jag tror
            att det är i juni. Jag kommer naturligtvis, precis som sig bör,
            att gå igenom dessa remissvar och hitta en balans för att lägga
            fram ett förslag som faktiskt tjänar bostadsmarknaden väl.
          </note>
          <note>
            Problemet med den instansordning som vi har i d ag är inte bristen
            på kompetens utan snarare tvärtom. Det finns väldigt mycket kompetens
            hos länsstyrelsen som handlar om regioner, områdesförhållanden
            och kontakter med de berörda och de myndigheter som finns på området.
            Problemet har snarare varit att det har tagit alldeles för lång
            tid från att länsstyrelsen får ett ärende till att de skickar
            det vidare.
          </note>
          <note>
            Därför har jag vid samråd med landshövdingarna, som jag träffade
            nyligen, tagit till mig uppgifterna om att det numera går lite
            fortare hos länsstyrelserna. Det är naturligtvis något som kommer
            att framföras även i remissvaren från länsstyrelserna.
          </note>
          <note>
            Men jag vill betona att detta inte är någon enkel fråga. I grunden
            handlar den nämligen om rättssäkerheten visavi de medborgare som
            känner att deras ärenden inte får hanteras lättvindigt. Jag finner
            att ett antal av Nina Lundströms frågor inte riktigt faller inom
            ramen för denna interpellationsdebatt. Men jag ska försöka svara
            på alla frågor ändå.
          </note>
          <note>
            En av frågorna handlade om smart informationsteknik. Nina Lund
            ­ ström undrade på vilket sätt detta an vänds och vad jag menade.
            S om it-minister har jag stort intresse för och följer e-förvaltning,
            alltså hur myn ­ digheterna använder digitaliseringen inom sina
            respektive områden. Vi vet att kommunerna har ett stort användningsområde
            här. Av de 290 kommu ­ nerna finns det för många som inte riktigt
            använder de geografiska infor ­ mationssystemen på det sätt som
            Lantmäteriet med flera faktiskt har visat, nämligen tillämpningar
            som skulle göra det mycket enklare och effekti ­ vare att hantera
            den typen av frågor. Det är alltså det som menas med infor ­ mationsteknik.
          </note>
          <note>
            När det gäller frågan om varför forskarna och intresseorganisationerna
            inte finns med i min uppräkning håller jag med Nina Lundström
            om att de borde finnas med. Det finns säkert ett antal andra aktörer
            också som borde finnas med. Men intresseorganisationerna och forskarna
            bör absolut finnas med.
          </note>
          <note type="speaker">
            Anf. 38 MATS GREEN (M):
          </note>
          <note>
            Herr talman! Jag ska ta upp tre saker.
          </note>
          <note>
            Det första som jag vill ta upp handlar om länsstyrelsens roll
            och huruvida länsstyrelsen fortfarande ska vara instans. Jag noterar
            att statsrådet i dag har skrivit en debattartikel där han ändå
            antyder att han ser ett behov av en förändring. Men samtidigt
            börjar statsrådet som vanligt, om jag uttrycker det så, att i
            mycket allmänna ordalag nu till viss del ta avstånd i fråga om
            den förändringen.
          </note>
          <note>
            Det som man har efterfrågat, och det som framför allt utredningen
            kommit fram till, är att länsstyrelsen inte längre ska vara en
            överklagandeinstans. Jag skulle vilja ha ett ja eller nej på frågan:
            Kommer länsstyrelsen att vara kvar som överklagandeinstans i dessa
            ärenden?
          </note>
          <note>
            Det andra som jag vill ta upp handlar om den tidigare propositionen
            om en enklare planprocess som riksdagen – Socialdemokraterna,
            Vänstern och Miljöpartiet med stöd av Sverigedemokraterna – avslog.
            När det gäller promemorian om en effektivare plan- och byggprocess,
            som nu uppenbarligen har lett fram till en proposition och som
            statsrådet hänvisar till, undrar jag: Vad ingår i den? Denna promemoria
            skrevs nämligen till stora delar innan den tidigare propositionen
            avslogs av riksdagen. Jag skulle vilja få lite mer konkretiserat
            vad som ingår i den, eftersom statsrådet hänvisar till den.
          </note>
          <note>
            Det tredje som jag slutligen vill ta upp gäller vad man har för
            egna tankar om behovet av att fortsätta den regelförenklingsresa
            som Alliansen påbörjade. Allt det som man hänvisar till är sådant
            som Alliansen har tagit initiativ till och där inriktningen också
            har slagits fast. Har regeringe n några som helst egna tankar
            om hur detta ska kunna fortsätta? Vi har oerhört stora utmaningar
            i alla delar av vårt land, till exempel i Stockholmsregionen.
            Och har vi problem i Stockholmsregionen blir det naturligtvis
            problem för hela övriga landet. Vi har enorma proppar vad gäller
            bostadsmarknaden, och dessa måste vi lösa upp och framför allt
            ha förslag på hur vi kommer vidare. Vi har liknande problem i
            nästan hela övriga landet.
          </note>
          <note>
            Jag återkommer därför till huvudfrågan: Vad har regeringen för
            egna tankar om och förslag på hur vi kan fortsätta den regelförenklingsresa
            som Alliansen har påbörjat?
          </note>
          <note>
            Dessa frågor skulle jag vilja ha svar på. I synnerhet den första
            borde vara enkel att besvara eftersom jag där nöjer mig med ett
            ja eller ett nej.
          </note>
          <note type="speaker">
            Anf. 39 NINA LUNDSTRÖM (FP):
          </note>
          <note>
            Herr talman! Jag noterar att statsrådet menar att mina frågeställningar
            inte faller inom ramen för debatten om regelförenklingar. Jag
            hävdar att de gör det. Just informationstekniken var faktiskt
            någonting som statsrådet själv angav i sitt svar, och jag tackar
            för det svaret.
          </note>
          <note>
            Men jag utgår från att regelförenklingar handlar om att undanröja
            hinder för bostadsbyggandet. Det är så jag tolkar frågeställningen.
            Därför valde jag att räkna upp ett antal hinder som återkommer
            konstant.
          </note>
          <note>
            Har man som aktör inte tillgång till mark kan man inte bygga.
            Om marken samlas hos några få aktörer är det några få aktörer
            som kan bygga. Därför fattade vi beslut om att öka transparensen
            genom att kommunerna skulle berätta hur de tänker fördela marken
            så att fler får tillgång till informationen och de små byggarna
            får tillgång till mark. Därför är frågan om mark verkligen är
            en fråga om att förenkla och undanröja hinder för att möjliggöra
            detta.
          </note>
          <note>
            Den andra frågan gällde tioveckorsregeln. Det handlar också om
            att man ska kunna komma igång med byggandet. Vi vet med oss att
            många kommuner begär in kompletteringar. Är det något vi borde
            följa upp är det hur den regeln fungerar, för den syftade till
            att snabba upp processen. Varför upplever då aktörerna som ska
            bygga att det fortfarande är problem med de tio veckorna? Det
            är en viktig fråga att följa upp. Följer man upp och ser att saker
            inte har blivit som man har tänkt sig kanske man kan vidta ytterligare
            åtgärder.
          </note>
          <note>
            Den sista frågan handlade om intresseorganisationen Sabo , som
            har startat ett projekt med industriellt byggande. Deras kombohus
            möter mängder av problem ute i kommunerna. Kommer statsrådet att
            följa upp den typen av hinder också? Här finns det mycket kunskap
            som vi måste ta till vara, för allt syftar till att kanske inte
            agera blåslampa på kommunerna men underlätta för kommuner och
            andra aktörer att kunna bygga.
          </note>
          <note type="speaker">
            Anf. 40 OLA JOHANSSON (C):
          </note>
          <note>
            Herr talman! Jag tackar Mats Green för att frågan ställdes, minister
            Mehmet Kaplan för svaret och Nina Lundström för de kompletterande
            frågorna. Frågar man inte får man inga svar och får inte veta
            något.
          </note>
          <note>
            Oppositionen har ganska enträget ställt ett antal frågor till
            minister Mehmet Kaplan. Vi har fått svar på olika sätt – i dag
            även i en av våra stora dagstidningar.
          </note>
          <note>
            Det mesta som sägs och presenteras från ministern är sådant som
            initie ­ rades och påbörjades av oss i Alliansen under vår tid
            i regeringsställning. Det är inte så mycket nytt som har framkommit.
          </note>
          <note>
            Läser vi vad som står i tidningen i dag ser vi att är det inte
            hyllningar av de regelförenklingar som har gjorts tidigare som
            lyfts fram, utan det är krav på ytterligare stöd och stimulanser
            från statens sida i form av ekonomiska resurser. Det ser jag som
            en tydlig viljeriktning och en ändring av regeringens position.
          </note>
          <note>
            Jag noterar ändå att man säger att man vill fortsätta att snabba
            upp och förenkla byggprocesserna. Jag ser det som mycket positivt
            att det arbetet kommer att fortsätta.
          </note>
          <note>
            Ministern lyfter också fram Bostadsplaneringskommittén. De riksdagsledamöter
            som sitter med i den kommittén utför ett viktigt och angeläget
            arbete, men syftet är inte att regelförenkla. Syftet med Bostadsplaneringskommittén
            är att samordna kommunernas och regionernas insatser för att kunna
            åstadkomma en bättre regional planering där varje part tar sin
            del av bostadsförsörjningsansvaret och utbyggnaden av infrastruktur.
          </note>
          <note>
            Mycket kan sägas om det arbetet. Det är viktigt, men jag tillåter
            mig att ifrågasätta om det i det korta perspektivet kommer att
            leda till några regelförenklingar. Det är snarare ytterligare
            en sak som kommer att behöva beaktas och hanteras i kommunernas
            planarbete. På sikt kommer det att ge ett bra resultat, men någon
            regelförenkling är det inte fråga om. Det är i varje fall min
            uppfattning.
          </note>
          <note>
            Vidare nämner Kaplan i ett stycke att det gäller att se över
            avståndsreglerna för friggebodar och Attefallshus och att samordna
            regelverket för avloppsanläggningar. Det är också positiva besked.
            Allt som räknas upp är dock sådant som framför allt miljöpartister
            tidigare har varit kritiska till i debatten och även motsatt sig
            i kammarens omröstningar.
          </note>
          <note>
            Jag ser det som en viktig markering från regeringens si da att
            man nu accepterar många av de regelförenklingar som man tidigare
            har varit kritisk till. Det är också positivt.
          </note>
          <note>
            Jag är lite nyfiken på vad ministern syftar på när han talar
            om att förenkla kommunernas planering genom administration och
            informationstekniska lösningar. Geografiska informationssystem,
            så kallade GIS-kartor, har använts under många år. De flesta kommuner
            är duktiga på att utveckla e-tjänster, inte minst när det gäller
            bygglovshantering. Jag önskar att få veta mer om vad ministern
            syftar på.
          </note>
          <note>
            Jag är övertygad om att det kommuner och byggherrar frågar efter
            är enklare antagandeprocesser. Det handlar om möjligheten till
            delegering av beslut om detaljplaner till byggnadsnämnd och kommunstyrelse.
            Det handlar om möjligheten att göra avsteg från kravet att anta
            detaljplaner i kommunfullmäktige när så inte är nödvändigt. Det
            handlar också om möjligheten att göra avvikelser på redan antagna
            detaljplaner som nått genomförandetidens slut i syfte att kunna
            förtäta och bättre utnyttja redan antagna detaljplaner och redan
            bebyggda miljöer på ett sådant sätt att vi får plats med fler
            bostäder.
          </note>
          <note>
            En majoritet i kammaren sa tidigare nej till dessa förslag. Min
            förhoppning är att vi den 29 april kommer att ha en majoritet
            i kammaren för dessa förslag.
          </note>
          <note type="speaker">
            Anf. 41 FREDRIK SCHULTE (M):
          </note>
          <note>
            Herr talman! Vi är alla över blockgränserna överens om att fler
            bostäder är en prioriterad och angelägen fråga. Många människor
            står bostadslösa i tillväxtregionerna, vilket skadar svensk ekonomi.
            Det gäller särskilt Stockholmsregionen, och det gäller särskilt
            unga människor, som fastnar i att allt längre bo kvar hos sina
            föräldrar.
          </note>
          <note>
            Det är inget nytt fenomen. De senaste 20 – 30 åren har Sverige
            legat efter i byggandet. I de t avseendet är just regelkrångel,
            som vi nu debatterar, en central fråga.
          </note>
          <note>
            Den borgerliga alliansen jobbade mycket med denna fråga de sista
            åren vid makten. Men som tidigare debattörer har varit inne på
            verkar det som att den nuvarande regeringen med Mehmet Kaplan
            i spetsen har tappat tempo i denna fråga.
          </note>
          <note>
            Mehmet Kaplans resonemang och inlägg i diskussionerna handlar
            mycket om att underlätta för kommunerna. Det är kommunernas regeltyngd
            som ska plockas bort. Men om sanningen ska fram är kommunerna
            en stor del av problemet.
          </note>
          <note>
            I min hemkommun skulle ett markområde bebyggas. Den tidigare
            kommunledningen var överens med markägaren om att det skulle byggas
            bostäder där. Markägaren skövlade området , som var en skog. Efter
            valet ändrades partimajoriteten, och då kunde man inte längre
            bygga eftersom ett parti i koalitionen satte käppar i hjulet.
            Nu har vi ett kalhygge utan något naturmervärde som är en självklar
            markplätt att bebygga. Men det går inte på grund av nimbysyndromet
            , not in my backyard , det vill säga väljargrupper som trycker
            på kommunledningen för att det inte ska byggas där.
          </note>
          <note>
            Det är ett genomgående problem som har drabbat särskilt Stockholmsregionen
            och som det är viktigt att komma till rätta med. Då räcker det
            inte att säga att vi måste lätta på regelbördan för kommunerna,
            för många gånger sitter problemen någon helt annanstans.
          </note>
          <note>
            Det är intressant att titta på hur många tomter det går att börja
            bebygga i Stockholmsregionen i dag. Det rör sig om ungefär 20
            000 tomter, men ledtiderna för att på allvar öka byggtakten är
            långa , eftersom man måste genomgå de omfattande planprocesserna.
          </note>
          <note>
            Dessutom är många av dessa redan detaljplanelagda tomter i några
            av de stora byggbolagens ägo, och det finns inget starkt intresse
            för dem att på allvar sätta igång byggandet. En relativt högt
            uppsatt chef på ett av de stora byggbolagen uttryckte det som
            att man då förstör marknaden. Det finns alltså ett explicit intresse
            av att inte trycka ut för många bostäder, för man sitter på fina
            markplättar som man inte har någon konkurrens om.
          </note>
          <note>
            Då behövs det regelförenklingar som gör att man kan få ut mark
            till försäljning och på allvar börja bygga bostäder.
          </note>
          <note>
            Det är tråkigt att ministern inte vill vara konkret med vad det
            är för åtgärder han vill vidta bortom att underlätta för den kommunala
            byråkratin.
          </note>
          <note type="speaker">
            Anf. 42 Statsrådet MEHMET KAPLAN (MP):
          </note>
          <note>
            Fru talman! Tack till interpellanten och de övriga debattörerna!
          </note>
          <note>
            Det här handlar i grunden om två olika saker. Det ena är regelförenklingar
            inom bostadspolitiken, som interpellationen tar upp, och det andra
            är hur vi generellt jobbar med bostadspolitik. Jag ska försöka
            besvara ett antal av frågorna.
          </note>
          <note>
            Nina Lundström påstår att jag skulle ha sagt att hennes frågor
            inte föll inom ramen för interpellationsdebatten. Jag sa att inte
            alla av dem gör det. Om jag räknade rätt ställde Nina Lundström
            sex frågor i sitt första anförande, eller till och med kanske
            sju, och alla var inte riktigt inom ramen för debatten. Men det
            är inte min sak att bedöma det, utan det gör talmännen.
          </note>
          <note>
            Mats Green ställde en ja- och nejfråga . Precis som Mats Green
            vet är det inte rimligt att jag skulle säga hur det ska vara när
            jag precis har remitterat ett förslag som över 100 remissinstanser
            ska inkomma med synpunkter på. Det är lite förmätet att begära
            det, och det vore också förmätet från min sida att proklamera
            hur det ska vara.
          </note>
          <note>
            Förslaget som gäller instansordningen är nu ute på remiss. Förslagets
            inriktning är att länsstyrelserna är en instans som eventuellt
            skulle kunna tas bort. Men säg att vi får hundratals svar och
            att majoriteten av dem med adekvata formuleringar menar att länsstyrelserna
            inte bör tas bort, tycker då Mats Green att jag helt ska bortse
            från det? Det är ett mycket märkligt sätt att se på statsförvaltning
            och statsadministration. Då behöver vi ju inte remittera förslagen.
            Då kan vi anta förslaget rakt av.
          </note>
          <note>
            Det finns en orsak till att man remitterar. Nu är förslaget ute
            på remiss. I förslaget har jag skrivit vad regeringen tycker,
            och nu ska vi få svar på det.
          </note>
          <note>
            Jag hoppas att detta är en ordning som vi är överens om. Det
            är så tidigare ministrar har gjort. De har inte kommit med förslag
            som inte är beredda, utan de har låtit remissinstanserna svara.
            Därför går det inte att svara ja eller nej på Mats Greens fråga,
            och det hoppas jag att han respekterar.
          </note>
          <note>
            Ola Johansson berörde B ostadsplaneringskommittén och att jag
            hade tagit upp den frågan. Jag är lite bekymrad över att Ola Johansson
            spelar ned B ostadsplaneringskommitténs betydelse. Det beror antingen
            på att den kommittén nu kanske inte riktigt kommer in på det spår
            som Ola Johansson och hans parti vill, eller så är det några andra
            orsaker.
          </note>
          <note>
            Du tog upp ett skäl, Ola Johansson. Du menade nämligen att den
            inte var inriktad mot regelförenklingar specifikt. Jag menar att
            kommittén med de direktiv den har är relativt vid i den bemärkelsen
            att den faktiskt kan komma fram till ytterligare ett antal områden
            som inte innefattas direkt av uppdraget. Jag har varit med i riksdagen
            i åtta år, och jag har sett många parlamentariska utredningar
            komma med olika typer av förslag som kanske inte ligger exakt
            inom det specifika området.
          </note>
          <note>
            Det är lite lustigt att både Nina Lundström och Ola Johansson
            hänger upp sig på min förhoppning att kommunerna bör kunna förenkla
            byggnadsnämndernas arbete genom exempelvis smarta informationsteknologiska
            lösningar. Detta är något som vi absolut kan debattera och diskutera,
            men det står bortom allt rimligt tvivel att det är ett område
            där fler kommuner kan bli bättre.
          </note>
          <note type="speaker">
            Anf . 43 MATS GREEN (M):
          </note>
          <note>
            Fru talman ! För det första: Man har inte en aktiv bostadspolitik
            bara för att man säger det eller skriver det. Fortfarande efterlyser
            vi konkreta förslag och åtgärder.
          </note>
          <note>
            För det andra: Om bostadsministern inte vill uttala sig om länsstyrelsernas
            roll, hänvisa då inte heller till den utredning som nu finns och
            som föreslår att länsstyrelserna inte längre ska vara överklagandeinstans.
            Kan man inte ge besked där, så hänvisa inte till just detta som
            exempel på hur man kan fortsätta regelförenklingsarbetet.
          </note>
          <note>
            Är man minister kan man inte nöja sig med att bara problematisera.
            Är man minister har man faktiskt ett ansvar att agera för att
            hantera de utmaningar man har inom sitt ansvarsområde.
          </note>
          <note>
            För det tredje: Var finns regeringens egna tankar om hur man
            kan driva detta vidare? Allt som man hänvisar till är ju den inriktning
            som den tidigare alliansregeringen hade och som samtliga rödgröna
            partier på något sätt alltid var emot.
          </note>
          <note>
            Återigen frågar jag: Var finns beskeden om förekomsten av en
            rödgrön bostadspolitik? Sluta ge allmänna, svepande svar på tydliga
            frågor! Börja leverera politik och besked! Det handlar om utmaningar
            för enskilda svenskar och för alla delar av Sverige. Besked efterlyses,
            fru talman!
          </note>
          <note type="speaker">
            Anf. 44 OLA JOHANSSON (C):
          </note>
          <note>
            Fru talman! Tack för debatten, Mehmet Kaplan!
          </note>
          <note>
            Ministerns svar på Mats Greens frågor om länsstyrelsernas roll
            gör mig något ledsen. Vi har ju blivit vana vid att ha en minister
            som är ganska öppen med vilka bekymren är i olika delar av planeringsprocessen.
            Ett sådant bekymmer, som vi har diskuterat ganska öppet i debatten,
            är just länsstyrelsens dubbla roller. Länsstyrelserna ska stötta
            kommunerna i deras planarbete, hålla reda på de olika statliga
            kraven och lagstiftningarna och de olika statliga myndigheternas
            roller och stötta kommunerna så att deras bostadsplanering kan
            genomföras som de önskar. Men utredningen har kommit fram till
            att det är mycket problematiskt att länsstyrelserna sitter på
            dubbla stolar och dels har denna samordnande roll, dels är en
            instans som man kan överklaga till. Det är lite förvånande att
            ministern inte vågar sätta ned foten och uttala detta, för detta
            var den tidigare ministern, Stefan Attefall, mycket tydlig med.
          </note>
          <note>
            Länsstyrelsens kompetens ska användas till det som den är bra
            till, och det är att samordna saker och ting. Sedan har vi också
            sett att länsstyrelserna ger en del motstridiga besked, inte minst
            när det gäller strandskydd och kommunernas möjlighet att bygga
            och planera för bostäder i strandnära lägen. Det är inte i alla
            kommuner och alla län som det är möjligt att få fram så kallade
            LIS-områden. Det är ett stort bekymmer. Där tycker jag att ministern
            borde ta landshövdingarna i örat, men det är en annan fråga.
          </note>
          <note>
            Jag vill kort tacka för debatten. Jag noterar att ministern inte
            r iktigt har förstått vad som är B ostadsplaneringskommitténs
            uppgift, men det får vi återkomma till i en senare debatt.
          </note>
          <note type="speaker">
            Anf. 45 FREDRIK SCHULTE (M):
          </note>
          <note>
            Fru talman! Jag tänkte fortsätta där Mats Green slutade. Vi skulle
            vilja ha lite tydligare besked om var ministern principiellt står
            i förhållande till regelförenklingsfrågorna.
          </note>
          <note>
            Det är som sagt väldigt mycket generella resonemang och utläggningar.
            Vi har hunnit få ett antal frågor om länsstyrelsernas roll och
            huru ­ vida man bör kunna överklaga till länsstyrelsen. Det vore
            intressant att höra inte bara hur Mehmet Kaplan tycker att man
            ska förhålla sig till remissinstanser utan också vad han tycker
            i själva sakfrågan.
          </note>
          <note>
            I mitt första anförande i den här debatten höll jag en utläggning
            om att det finns många situationer där kommunerna utgör problemet.
            Kommunpolitikerna är hårt pressade av så kallade nimby väljargrupper
            – alltså ”not in my backyard ”. Håller Mehmet Kaplan med om den
            beskrivningen?
          </note>
          <note>
            Vad tycker Mehmet Kaplan om det faktum att kommuner kan sätta
            upp egna särregler för hur man ska bygga bostäder – är det rimligt
            att det är olika miljökrav i alla kommuner? Tänk om man i varje
            kommun skulle bestämma hur Iphones ska tillverkas. Alla förstår
            att det skulle ha en kraftigt negativ inverkan på produktionen.
          </note>
          <note>
            När det gäller bullerregler är det svårt att bygga ettor för
            unga människor därför att reglerna föreskriver att man ska ha
            minst ett bullerfritt rum. Då kan man inte bygga ettor ut mot
            gatan i vissa områden. Vad tycker Mehmet Kaplan om det?
          </note>
          <note>
            Håller han med om vår beskrivning att länsstyrelserna många gånger
            är ett problem vid tillämpningen av strandskyddet och miljölagstiftningen
            som gör att många kommuner som vill bygga och som inte är ett
            problem i sammanhanget stoppas från att göra det.
          </note>
          <note>
            Vi i Alliansen vill göra byggandet till ett riksintresse. Vad
            tycker Mehmet Kaplan om det?
          </note>
          <note type="speaker">
            Anf. 46 Statsrådet MEHMET KAPLAN (MP):
          </note>
          <note>
            Fru talman! Jag tackar Mats Green och övriga ledamöter för möjligheten
            att lufta denna viktiga fråga.
          </note>
          <note>
            Jag vill fokusera på två saker i mitt slutanförande. Den ena
            handlar om det Mats Green och flera andra debattörer tar upp,
            nämligen att det skulle vara något fult eller skamligt att fortsätta
            att jobba på en linje där man samtycker i vissa delar , medan
            man tycker att andra kunde ha gjorts bättre.
          </note>
          <note>
            När det gäller att jag inte skulle tycka att det är bra med den
            kontinuitet som är en förutsättning för att ha en statsadministration
            som följer långsiktiga linjer för ett hållbart statsbyggande vill
            jag meddela Mats Green att jag inte kommer att röja undan olika
            typer av initiativ som har tagits tidigare bara för att det är
            ett annat parti eller en annan regeringsbeteckning som står bakom
            dem.
          </note>
          <note>
            Så gjorde man inte heller 2006, när den dåvarande regeringen
            tillträd ­ de. Under åtta år har den regering där Fredrik Schultes
            och Mats Greens parti var störst gjort ett antal saker som jag
            kan ha åsikter om och där vissa detaljer var bra och andra – kan
            jag tycka – var dåliga.
          </note>
          <note>
            Att helt bortse ifrån den åtta år långa perioden och säga att
            nu ska vi lägga om detta helt och hållet låter sig inte göras
            av två skäl. Det ena handlar om en långsiktighet i statsadministrationen,
            och det andra handlar om att det här området inte lämpar sig för
            den typen av ideologiska skygglappar.
          </note>
          <note>
            Jag kommer att svara på detta på samma sätt också i kommande
            debatter.
          </note>
          <note>
            Överläggningen var härmed avslutad.
          </note>
          <note>
            § 14 Svar på interpellation 2014/15:352 om bostadssituationen
            för utsatta kvinnor
          </note>
          <note type="speaker">
            Anf. 47 Statsrådet MEHMET KAPLAN (MP):
          </note>
          <note>
            Fru talman! Nina Lundström har frågat mig vilka åtgärder jag
            avser att vidta så att utbudet av bostäder ökar och lyfter särskilt
            fram bostadssituationen för utsatta kvinnor.
          </note>
          <note>
            Inledningsvis vill jag säga att Nina Lundström tar upp en mycket
            viktig fråga. Bostadsbristen ber ör många, och särskilt svårt
            är det för utsatta personer som snabbt behöver en bostad. Bristen
            på bostäder påverkar möjligheten för kvinnor och barn som till
            exempel lever i skyddat boende att återgå till ett vanligt liv.
            Den sekundära bostadsmarknaden växer, och socialtjänstens förutsättningar
            att stötta personer som är i behov av en bostad begränsas.
          </note>
          <note>
            En viktig del av lösningen är att åstadkomma ett ökat bostadsbyggande
            och ett byggande av bostäder som personer med vanliga inkomster
            har råd att efterfråga. Ett ökat utbud av bostäder underlättar
            situationen både för enskilda och för kommunernas socialtjänst.
            Som jag tidigare anfört avser regeringen att skapa incitament
            för ett ökat bostadsbyggande.
          </note>
          <note>
            Att förebygga och motverka våld och andra former av övergrepp
            mot kvinnor har hög prioritet i regeringens jämställdhetsarbete.
            Det är viktigt att det civila samhällets organisationer får stöd
            för att utföra sin verksamhet. De ideella kvinnojourerna utför
            ett betydelsefullt arbete med stöd och skydd till kvinnor som
            har utsatts för våld.
          </note>
          <note>
            Regeringen avsatte i budgeten för 2015 ytterligare 100 miljoner
            kronor per år för att stärka de ideella kvinnojourernas arbete
            och bidra till ökad långsiktighet och bättre planeringsförutsättningar.
            Det är ytterst beklagligt att förslagen inte kan genomföras ,
            eftersom budgeten röstades ned.
          </note>
          <note type="speaker">
            Anf. 48 NINA LUNDSTRÖM (FP):
          </note>
          <note>
            Fru talman! Jag har ställt denna interpellation till statsrådet
            för att belysa hur utsattheten i samhället drabbar de absolut
            mest utsatta. När bostadsmarknaden inte fungerar tillräckligt
            väl är det just dessa personer som drabbas.
          </note>
          <note>
            Jag noterar att Aftonbladet i dag har en beskrivning av hur läget
            ser ut för dem som drabbas av våldet. Under 2000-talet dödades
            237 kvinnor. Varje år dödas 16–17 kvinnor. Det är helt förfärligt.
          </note>
          <note>
            Inriktningen på mina frågeställningar i dag handlar om bostadssitua
            ­ tionen. I förlängningen är det en fråga om att försöka förebygga
            och hitta åtgärder för de mest drabbade.
          </note>
          <note>
            Låt mig börja med att säga följande: Det är helt förfärligt att
            det är brottsoffret som måste byta bostad. Egentligen borde det
            vara förövaren som förlorar sitt hyreskontrakt eller besittningsskyddet
            till sin ägda bostad, inte den som är brottsoffer.
          </note>
          <note>
            Johan Pehrson tog i en tidigare debatt i dag upp andra aspekter
            på våldet. Jag kommer nu att fokusera helt och hållet på bostadsfrågan.
          </note>
          <note>
            Det är otroligt viktigt att försöka hitta alternativa bostäder
            till dem som måste flytta från sina hem. Det är orimligt att de
            som försöker hitta ett alternativt boende ibland återvänder till
            förövaren därför att man inte har kunnat lösa bostadssituationen.
          </note>
          <note>
            Tyvärr måste de drabbade brottsoffren ibland inte bara flytta
            inom sin kommun utan också utanför sin kommun. Det kan påverka
            möjligheterna till inkomst och därigenom möjligheten att bli godkänd
            som hyresgäst och få ett kontrakt. Om bostadsmarknaden hade fler
            tillgängliga bostäder generellt sett skulle också de mest utsattas
            situation förbättrats betydligt när det gäller den möjligheten.
          </note>
          <note>
            Jag vill uppmärksamma på att alliansregeringen lämnade en proposi
            ­ tionen till riksdagen som handlade om besittningsskyddet. Vi
            hade en si ­ tuation där brottsoffer ibland blev vräkta på grund
            av att de hade en för ­ övare som förstörde bostaden. Denna proposition,
            2013/14:195, antogs av en enig riksdag. Där förstärktes brottsoffrets
            ställning genom lagstiftning, vilket var en viktig åtgärd.
          </note>
          <note>
            Men det finns naturligtvis många andra viktiga åtgärder. Det
            handlar exempelvis om hur myndigheter agerar om man bor i en ägd
            bostad och det handlar om ett vräkningsförfarande . Hur kan vi
            snabba på processen så att brottsoffret skyddas i största möjliga
            mån?
          </note>
          <note>
            Jag har följdfrågor till bostadsministern vad gäller möjligheter
            att vidta åtgärder för att förbättra situationen. Jag har fyra
            kommentarer som jag vill lämna till statsrådet för att höra om
            det finns en framkomlig väg för att titta på ytterligare åtgärder.
          </note>
          <note>
            Den första är nyproduktionen. Där delar jag statsrådets uppfattning
            att vi behöver fler bostäder generellt sett på bostadsmarknaden.
            Den andra är frågan om ägarlägenheter. Skulle det kunna vara en
            möjlighet för att öka utflödet av bostäder? Den tredje är inkomstkraven
            på hyresgästerna. Kan dessa ses över? Den fjärde är vräkningsförfarandet
            när man bor i en ägd bostad. Hur kan vi skynda på processen så
            att vi skyddar brottsoffret?
          </note>
          <note>
            Detta är några viktiga åtgärder som skulle kunna prövas i syfte
            att skydda brottsoffret.
          </note>
          <note type="speaker">
            Anf . 49 HILLEVI LARSSON (S):
          </note>
          <note>
            Fru talman ! Detta är en väldigt viktig fråga. Vi har bostadsbrist
            generellt, men det här slår extra hårt mot våldsutsatta. Det finns
            våldsutsatta män också, men det är en överväldigande majoritet
            kvinnor och barn som berörs.
          </note>
          <note>
            Tyvärr har vi de senaste åtta åren kunnat se att situationen
            har förvär ­ rats. Det har lett till en stor kris för de utsatta
            kvinnorna och för kvinno ­ jourerna. Det har varit kvinnojourer
            som har slagit larm om att de tyvärr inte kan ta emot nya skyddsbehövande
            kvinnor eftersom det inte finns bo ­ städer till dem som redan
            är där. Den genomströmning som är tanken när det gäller kvinnojourerna
            har alltså inte fungerat. Många har i stället bott i månader eller
            kanske till och med i år på kvinnojour, vilket är ett akut ­ boende
            och ingen långsiktig lösning.
          </note>
          <note>
            Även barn kan bo på kvinnojour, och eftersom det finns speciella
            regler som gör att man inte får ta emot besökare innebär det att
            barnen inte kan ta med kompisar ”hem” till kvinnojouren. Det ställer
            alltså till det för de berörda familjerna, och det ställer till
            det ännu mer för de kvinnor som försöker komma in på en kvinnojour
            men nekas plats för att det är fullt. Vart ska de bli av? Risken
            är att man hamnar i en ännu mer utsatt situation och att man kanske
            får gå tillbaka till sitt våldsamma förhållande eller sova på
            en soffa någonstans, flytta runt och ha en väldigt osäker situation.
            Därför är det jätteviktigt att vi löser det här.
          </note>
          <note>
            Det fanns ett bra initiativ, där vi hade enighet i riksdagen,
            som handlade om att man skulle försvåra vräkningar av våldsutsatta
            kvinnor. Det är nämligen så att den man som antingen bor med kvinnan
            i lägenheten eller kommer på besök kan komma mitt i natten och
            stå och skrika utanför hennes fönster, vilket räknas som en störning
            – och det är kvinnan som blir ansvarig för störningen. Till och
            med i de fall då mannen inte bor tillsammans med henne i lägenheten
            blir hon ansvarig för störningen, vilket i förlängningen kan leda
            till att hon blir vräkt från sin bostad. Det är fruktansvärt,
            och det är därför ett viktigt initiativ. Nu gäller det att det
            också följs – vi får följa upp hur det fungerar i praktiken –
            men det är viktigt.
          </note>
          <note>
            Sedan måste det till nya bostäder. Det som behövs är framför
            allt hyresrätter med rimliga hyror. Många av kvinnorna har nämligen
            ingen stark ekonomi. Det är dock stor skillnad bland våldsutsatta
            kvinnor, och vi har alltifrån låginkomsttagare till höginkomsttagare.
            Men ä ven om de har en stark ekonomi från början brukar det tyvärr
            sluta med att kvinnan har en låg inkomst. Det är väldigt vanligt
            att kvinnor som blir misshandlade blir sjukskrivna, och tyvärr
            är intresset från arbetsgivaren för att behålla kvinnan i många
            fall inte så stort.
          </note>
          <note>
            Blir hon dessutom utförsäkrad – vi har ju hårda sjukskrivningsregler
            – blir hennes ekonomi ännu mer försämrad. Många hyresvärdar kräver
            att man har en ganska hög inkomst, och det ska helst vara en fast
            inkomst. Risken är alltså att även den kvinna som hade det från
            början i den här processen förlorar sitt jobb och står utan försörjning.
            Därför måste vi se till att det kommunala ansvaret fungerar –
            ytterst finns det nämligen ett kommunalt ansvar för både försörjning
            och bostad – men sedan måste det till nya bostäder. Bostadsministern
            har i dag faktiskt aviserat en lång rad konkreta åtgärder, bland
            annat att staten ska ta ett större ansvar och hjälpa kommunerna
            med bostadsförsörjningsansvaret. Det tror jag är ett viktigt steg.
          </note>
          <note type="speaker">
            Anf. 50 NOOSHI DADGOSTAR (V):
          </note>
          <note>
            Fru talman! Jag vill tacka Hillevi Larsson, som sa typ allt jag
            hade tänkt säga. Jag instämmer helt och hållet.
          </note>
          <note>
            Jag vill betona det Hillevi sa om förstärkningen av lagstiftningen,
            där vi också ska följa upp att kvinnor får behålla sitt hyreskontrakt
            och inte belastas för den störning som hennes partner, expartner
            eller vem det nu kan vara som utsätter henne för våld utgör. Det
            ska belasta honom och inte den som har hyreskontraktet. Vi ska
            se över den lagstiftningen, som har varit mycket efterlängtad
            och väldigt bra för de utsatta kvinnorna.
          </note>
          <note>
            Sveriges Kvinno- och Tjejjourers Riksförbund mätte för några
            år sedan hur många som blev avvisade från kvinnojourerna på grund
            av platsbrist. Det var ca 2 000 personer som blev det 2012, vilket
            är 65 procent av dem som söker sig till kvinnojourerna. Det är
            en väldigt stor andel, och det är en ökande andel. Vi vet att
            antalet personer som blir avvisade ökar för varje år som går,
            så det sker ingen förbättring.
          </note>
          <note>
            Det som är verkligt oroande är att dessa boenden är akutboenden,
            och vi behöver slussa ut kvinnorna till lättillgängliga boendeformer
            någonstans där de kan bosätta sig. Hur funkar jourerna? Jo, man
            får sina vardagsrutiner ställda på ända. Man missar ofta jobb,
            skola och förskola, och man lever i ett slags undantagstillstånd.
            Det är inte ett bra sätt att leva på långsiktigt. Jag beklagar
            därför att Nina Lundström, som ändå har ställt en väldigt viktig
            fråga, och Folkpartiet röstade ned det budgetförslag vi lade fram
            förra året. Det hade gett en stor förstärkning till kvinnojourerna
            för att till exempel öka antalet platser.
          </note>
          <note>
            Det är dock även riktigt att säga att det är en ansvarslös bostadspolitik
            som har lett till att vi i dag har alldeles för få hyresrätter
            att slussa ut de här kvinnorna till. Som Nina Lundström säger
            är det också mycket riktigt så att möjligheten har försvårats
            av de höga kraven från hyresvärdarna. Det ställs krav på fast
            anställning, inga betalningsanmärkningar och löner som ska ligga
            på tre eller fyra gånger hyran. Många av dessa kvinnor har på
            grund av sin utsatta situation svårt att leva upp till de här
            kraven och har inte råd att betala hyrorna.
          </note>
          <note>
            En ofta bortglömd del av det våld män riktar mot kvinnor är det
            ekonomiska våldet. Många kvinnor har inte ens ett konto, och man
            har inga pengar att röra sig med. Det är i stället någonting mannen
            i relationen har tagit hand om. Många är sjukskrivna och arbetslösa,
            och många har till exempel betalningsanmärkningar och skulder
            efter att ha utnyttjats och lurats av sin partner.
          </note>
          <note>
            Skyddade personuppgifter är ytterligare ett hinder, och jag tycker
            att det kan vara någonting bostadsministern ska titta på.
          </note>
          <note>
            En person som kommer från en våldsam relation kan även dömas
            av nya hyresvärdar utifrån sin tidigare familjesituation. Man
            belastas för de problem och det obehag man tidigare kanske har
            ställt till med gentemot grannar och hyresvärdar , som alltså
            har skapats på grund av tidigare bostadssituationer .
          </note>
          <note>
            Vänsterpartiet har ett flertal gånger tagit upp frågan om höga
            krav på hyresgäster, och vi har motionerat om den. Både regeringspartierna
            och Folkpartiet har tyvärr röstat emot det. Det handlar om förlegade
            krav jag verkligen tycker att vi borde ändra på.
          </note>
          <note>
            Åtta av tio kommuner har enligt Unison uppgett att bostadssituationen
            är ett hinder för kvinnofridsarbetet. De vanligaste svårigheterna
            som identifierats är bristen på hyresrätter, avsaknaden av förturssystem,
            avsaknad av kommunal bostadsförmedling och bristande samverkan
            mellan kommunerna.
          </note>
          <note type="speaker">
            Anf. 51 Statsrådet MEHMET KAPLAN (MP):
          </note>
          <note>
            Fru talman! Jag tackar Nina Lundström för frågan och Hillevi
            Larsson och Nooshi Dadgostar för att de deltar i debatten. Det
            är en väldigt viktig debatt. Det handlar i grunden om den grupp
            människor som är mest utsatt – den grupp människor i vårt samhälle
            som hela tiden, genom intresseorganisationer och nära och kära,
            ber om uppmärksamhet från de folkvalda och regeringen.
          </note>
          <note>
            Det här är någonting som egentligen inte går att skilja ut från
            bostadspolitiken, socialpolitiken eller justitiepolitiken, utan
            frågorna går in i var ­ andra. Därför är jag väldigt glad att
            frågan lyfts upp även på mitt bord, för det synliggör. Detta är
            ett av de svåra problemen och en av de svåra utmaningarna vi står
            inför. Som ett av världens mest jämställda länder har vi en situation
            där mäns våld mot kvinnor firar nya triumfer varje år, och det
            är någonting som bör tas på största allvar.
          </note>
          <note>
            Jag ska försöka besvara ett antal av de frågor Nina Lundström
            ställde. En handlade om inkomstkravet, och vi tittar för närvarande
            på hur vi ska hantera situationen. Grundproblematiken är nämligen
            att det byggs för lite, och framför allt byggs det alldeles för
            lite små hyresrätter med rimliga hyror. Det är någonting vi har
            en politik för och som jag inom den närmaste framtiden kommer
            att återkomma om med exakta siffror. I grunden innebär dock den
            övergripande problematiken att det inte finns så många nya, små
            bostäder att den här gruppen blir extra utsatt. Dessutom kommer,
            ovanpå det, fastighetsägarnas olika typer av hyreskrav på ibland
            upp till tre gånger månadslönen. Det är någonting vi därför har
            tagit in i arbetet, och vi jobbar med det.
          </note>
          <note>
            När det gäller vräkningsförfarandet är det ytterligare en problematik.
            Det ligger mellan mig och Justitiedepartementet, för det är en
            fråga som inte direkt är mitt område.
          </note>
          <note>
            Detsamma gäller egentligen det som Nooshi Dadgostar tog upp,
            det vill säga frågan om skyddade personuppgifter. Det ligger emellan
            oss, och jag kommer att lyfta upp frågan så att det arbete som
            bedrivs där skyndas på.
          </note>
          <note>
            När det gäller grundfrågan som Hillevi Larsson tog upp, nämligen
            tillkännagivandet från 2013 , där det uttalas att regeringen ska
            återkomma med ett förslag för att stärka våldsutsatta hyresgästers
            besittningsskydd, vet vi att det numera blir en rättslig prövning
            av en uppsägning som ska beakta om en försummelse har sin grund
            i att en närstående har utsatt hyresgästen för våld, lite det
            som Nina Lundström talade om.
          </note>
          <note>
            Problematiken som finns är att dessa regler vid arbetet med proposi
            ­ tionen Stärkt besittningsskydd för utsatta hyresgäster i allt
            väsentligt an ­ sågs vara tillräckliga då de antogs. Men vi ser
            att så inte är fallet, och därför tar jag detta på allvar. Hillevi
            Larssons inlägg var också i samma riktning, att detta måste vi
            jobba mer med.
          </note>
          <note>
            Jag kan inte låta bli att lyfta upp det som både Hillevi Larsson
            och Nooshi Dadgostar tog upp, nämligen problematiken med att Nina
            Lundström var med och röstade emot budgeten som innehöll viktiga
            pengar till kvinnojourerna. Det var en liten del av hela budgeten,
            men faktum kvarstår att det var viktiga pengar. Även om det var
            små pengar hade 100 miljoner kronor betytt att det hade varit
            lite enklare att jobba med och bedriva det här viktiga arbetet
            hos kvinnojourerna.
          </note>
          <note type="speaker">
            Anf. 52 NINA LUNDSTRÖM (FP):
          </note>
          <note>
            Fru talman! Det här är inte en budgetdebatt, men till protokollet
            vill jag ändå konstatera att i budgeten lade allianspartierna
            137,5 miljoner kronor, varav 60 miljoner kronor skulle gå till
            länsstyrelserna för att just öka samordningen av det preventiva
            arbetet för att minska riskerna och öka tryggheten för våldsutsatta
            kvinnor. Mot det hedersrelaterade våldet var det 5 miljoner kronor
            rakt av.
          </note>
          <note>
            Det finns alltså väldigt många insatser som är gjorda. Jag kan
            med stolthet säga att jag tillhör ett parti där statsråden Nyamko
            Sabuni och Maria Arnholm envetet har arbetat med dessa frågor
            för att förbättra de utsatta kvinnornas ställning i samhället
            och öka deras trygghet. Det gäller även Johan Pehrson i justitieutskottet.
          </note>
          <note>
            Nu övergår jag till bostadsdebatten, där jag vill påtala några
            möjligheter. Det är bra att statsrådet säger att man följer upp
            lagen som började gälla den 1 juli 2014 och som syftar till att
            öka tryggheten för de kvinnor som bor i en hyreslägenhet och riskerar
            att bli vräkta. Syftet i den eniga riksdagen var ju att utsatta
            kvinnor, brottsoffer, skulle tryggas i sitt boende. Är det så
            att lagstiftningen inte har träffat rätt fullt ut är det rimligt
            att man ser över den.
          </note>
          <note>
            Nooshi Dadgostar tar upp frågan om inkomstkrav på hyresgäster.
            Det finns verktyg för detta. Alliansregeringen genomförde hyresgarantier,
            men alla kommuner använder sig tyvärr inte av dem. Det finns alltså
            en möjlighet att använda sig av hyresgarantier som minskar den
            risk som det innebär att ta sig an en hyresgäst som kanske inte
            kan betala men i och med detta ändå kan sluta ett hyresavtal.
          </note>
          <note>
            Vi tycker också att man skulle ha möjlighet till depositioner,
            om det nu är inkomstrisken som man bedömer, vilket är förfärligt
            i ett sammanhang där vi pratar om väldigt utsatta personer.
          </note>
          <note>
            Statsrådet svarar inte på frågan om en ny upplåtelseform – ägarlägenheter.
            Det skulle ge kommunerna möjlighet att sprida ut lägenheterna
            i beståndet så att inte alla finns i stora hyresfastigheter på
            ett och samma ställe. Hur ser statsrådet på möjligheten att omvandla
            hyreslägenheter i befintlig stock till ägarlägenheter? Det har
            statsrådet inte kommenterat.
          </note>
          <note>
            Jag vill också påtala det här med att just brottsutsatta kvinnor
            skulle hyra små lägenheter. 206 minderåriga barn är drabbade och
            har förlorat sin mamma. Det innebär att det är barnfamiljer som
            drabbas av våldet, och därför måste vi se till möjligheten att
            inrätta ett boende som räcker till också för familjer och inte
            bara enskilda brottsoffer. Det tror jag är oerhört viktigt, och
            jag skulle gärna vilja ha en kommentar från statsrådet angående
            de här frågeställningarna.
          </note>
          <note>
            Nyproduktion är något som är väldigt viktigt, och därför konstaterar
            jag med stor förvåning att vi fortfarande inte får svar på frågan
            om ett av de verktyg som statsrådet har för att få fram bostäder
            – att göra någonting åt bullerförordningen. Varför är ett beslut
            inte på väg? Det är ju ett konkret hinder för att öka bostadsbyggandet,
            liksom många andra frågor som vi har tagit upp tidigare.
          </note>
          <note>
            Jag tror att det krävs mycket snabba åtgärder. Jag tror inte
            att investeringsstödet som statsrådet anför så många gånger kommer
            att bistå i det här fallet. Det handlar om väldigt långa tider
            för att kunna få igenom det i riksdagen, om man vill inrätta ett
            sådant stöd, och nu krävs det snabba åtgärder.
          </note>
          <note>
            Jag skulle väldigt gärna vilja ha en kommentar på de frågor jag
            har ställt, för det skulle kunna göra skillnad väldigt snabbt.
          </note>
          <note type="speaker">
            Anf. 53 HILLEVI LARSSON (S):
          </note>
          <note>
            Fru talman! Det är många olika frågor som har tagits upp i den
            här debatten. En sak som jag skulle vilja lägga till gäller de
            kvinnor och flickor, för det kan även vara unga flickor, som är
            så utsatta att de behöver byta kommun.
          </note>
          <note>
            Där har vi ytterligare ett dilemma. I dag kan vi se att många
            kommuner inte ens klarar av att ta hand om sina egna medborgare,
            och tyvärr skjuter de då ifrån sig ansvaret när det gäller att
            ta emot någon från en annan kommun.
          </note>
          <note>
            Vi har exemplet Maria Barin som mördades i sin egen lägenhet
            i Landskrona. Hon hade bönat och bett om att få bo i en annan
            kommun eftersom hotsituationen helt enkelt var så stark. Det är
            många kvinnor och även barn som är i den situationen, och de har
            ett dubbelt dilemma. Om de kommer till en annan kommun kan oviljan
            där vara stark att ordna ett boende, därför att man helt enkelt
            tar den egna kommunens invånare i första hand.
          </note>
          <note>
            Här krävs bättre samverkan mellan kommunerna och att vi helt
            enkelt ställer krav: Är någon hotad till livet så måste kommunerna
            ställa upp.
          </note>
          <note>
            Jag tror också att en förstärkning av kvinnojourerna skulle vara
            positiv på det sättet att fler platser skapas så att de slipper
            tacka nej. Men detta är en kortsiktig lösning, om än väldigt viktig.
            Nästa steg måste också till. Det måste komma till fler lägenheter
            där kvinnorna kan bo permanent. Målet kan ju inte vara att bo
            på kvinnojour under en lång tid.
          </note>
          <note>
            Det handlar om att bygga billiga hyresrätter med rimliga hyror.
            Där finns en rad åtgärder som ministern har tagit initiativ till.
            Det handlar också om att se till att de hyresrätter som finns
            inte ombildas. Vi har ju sett väldigt många ombildningar, men
            vi måste ha ett större antal hyresrätter, och kommunerna måste
            kunna köpa upp dem till utsatta kvinnor.
          </note>
          <note type="speaker">
            Anf. 54 NOOSHI DADGOSTAR (V):
          </note>
          <note>
            Fru talman! Möjligheten till en trygg boendesituation är central
            i arbetet mot våld mot kvinnor. I dag ser vi också att kommunerna
            tvingas erbjuda ofta extremt dyra och tillfälliga nödlösningar
            på vandrarhem och hotell. Vi ser att kvinnor ofta tvingas återvända
            till en våldsam partner eller att de stannar kvar i relationen,
            eftersom de upplever bristen på bostad som alldeles för närvarande.
          </note>
          <note>
            Man ska också ha med sig att det inte är lätt att lämna en våldsam
            situa ­ tion. Plötsligt kanske ett tillfälle öppnar sig, och då
            ställer man överlev ­ nadsinstinkten tillfälligt främst och tar
            med sig barn och en ihoprafsad väska och ger sig iväg från lägenheten.
            Om samhället då inte reagerar direkt är risken ofta väldigt stor
            att en utsatt kvinna tvingas återvända till en våldsam man.
          </note>
          <note>
            Allt detta sammantaget måste vi ta i beaktande. Vad vi gör här
            och nu är extremt viktigt och spelar en väldigt stor roll för
            dessa kvinnor. I dessa situationer är det extra viktigt att man
            agerar väldigt snabbt och har ett väldigt inlyssnande förhållningssätt
            från både kommun och socialtjänst och självklart från jourerna
            som känner att de blir helt överbelamrade av kvinnor som de inte
            kan ta emot.
          </note>
          <note>
            Även representanter för kvinnojoursrörelsen tycker att vi ska
            ha ett investeringsstöd för byggandet av billiga hyresrätter.
            De tycker att det är viktigt att vi politiskt tar tag i frågan
            om att öka antalet hyresrätter och självklart inte ombilda hyresrätter,
            som Hillevi Larsson var inne på.
          </note>
          <note>
            Marknadens vinstmaximering är hjärtlös i dessa situationer. Den
            bryr sig inte. Det är därför politiken måste gå in och faktiskt
            se till att hyresrätter byggs. Finansieringsfrågan är central
            i det sammanhanget.
          </note>
          <note type="speaker">
            Anf. 55 Statsrådet MEHMET KAPLAN (MP):
          </note>
          <note>
            Fru talman! Tack Nina Lundström, Nooshi Dadgostar och Hillevi
            Lars ­ son för denna viktiga debatt!
          </note>
          <note>
            Jag vill lyfta upp två saker som Nina Lundström frågade om. Den
            ena handlar om att omvandla befintligt bestånd till ägarlägenheter.
            Det är en fråga som man bör titta närmare på än vad som har skett
            under de senaste åtta åren. Jag vet inte vad Nina Lundströms regering
            gjorde i frågan. Det är möjligt att hon kan redovisa något förslag
            eller en utredning som tillsatts som har kommit fram till olika
            typer av konkreta åtgärder för att ta itu med den fråga som Nina
            Lundström har lyft upp. Jag kommer sedan i samråd med Nina Lundström
            att föreslå olika åtgärder som skulle kunna vara intressanta för
            området. Vi får se vad åtta års arbete på området har gjort.
          </note>
          <note>
            Den andra saken är frågan om små lägenheter eller inte. Min problemformulering
            var att det byggs för få bostäder, i synnerhet mindre lägenheter
            – hyresrätter. Det är ett svar på det stora problemet med bostadsbristen,
            och det är självklart också ett svar på det problem som Nina Lundström
            lyfter upp. Det kommer alltid att finnas behov av större lägenheter
            och bostäder. Att ta mig på orden på det sättet var lite mer dramatiskt
            än vad jag hade tänkt mig.
          </note>
          <note>
            I grunden åstadkommer vi inte några svar och lösningar på bristen
            på bostäder i en handvändning. Det är fråga om ett långsiktigt
            arbete.
          </note>
          <note>
            Jag vill ta upp en annan viktig fråga, nämligen hur ansvarsfördelningen
            är när det gäller mäns våld mot kvinnor och bostadsförsörjningsplikten.
            Vi vet att socialtjänsten i kommuner har ansvar för att ge stöd
            och hjälp till brottsoffer. Där finns också kortsiktiga och långsiktiga
            insatser utifrån en individuell bedömning. Men de kan inte leva
            upp till sina åtaganden om det generellt sett inte finns en akti
            v bostadspolitik. U nder de senaste åtta åren har man i princip
            helt och hållet lämnat över ansvaret för bostadspolitiken, som
            då inte kan kallas politik, till att marknaden ensam ska sköta
            detta – precis som Nooshi Dadgostar så förtjänstfullt tog upp.
          </note>
          <note>
            Marknaden har inte den typen av mekanismer så att den hanterar
            till exempel mäns våld mot kvinnor. Den ser inte till den typen
            av sociala aspekter som också måste finnas med i bostadspolitiken.
            Därför är jag glad över att vi nu har en regering som tycker att
            frågorna är så pass viktiga att vi är beredda att satsa mycket
            mer pengar än vad Nina Lundström själv räknade upp, som också
            finns i den antagna budgeten. Det är ett socialt och strukturellt
            problem. Problemet fanns under den föregående mandatperioden och
            kommer att finnas, tyvärr, framöver också. Därför behövs en aktiv
            bostadspolitik.
          </note>
          <note>
            Jag har tidigare i interpellationsdebatter redogjort för hur
            vi avser att jobba med frågan. Grunden för vad vi ska åstadkomma
            med den lag som trädde i kraft förra året ska självklart följas
            upp. Jag tar på mig det uppdraget. Här handlar det om något som
            vi brett, sju partier, i riksdagen är överens om.
          </note>
          <note type="speaker">
            Anf. 56 NINA LUNDSTRÖM (FP):
          </note>
          <note>
            Fru talman! Det är välkommet att statsrådet tar upp frågan om
            samarbete mellan kommunerna. Det är viktigt att det också sker
            ett sådant samarbete.
          </note>
          <note>
            Jag skulle ändå vilja ge ett varningens tecken när det gäller
            tron att investeringsstödet kommer att lösa utmaningarna. Det
            receptet är prövat. Under mycket lång tid fanns investeringsstöd.
            Jag kunde då notera att investeringsstödet, exempelvis där riksdagen
            ligger, i Stockholms län, inte kunde användas. De fick skickas
            ut i landet eftersom det stöd som fanns inte användes för byggande.
          </note>
          <note>
            Det är mycket vanskligt att utlova att bostadssituationen ska
            lösas med den typen av investeringsstöd. De har inte löst problemen.
            Tvärtom har de varit en del av problemen.
          </note>
          <note>
            När det gäller ägarlägenheterna vill jag påminna statsrådet om
            att alliansregeringen genomförde den första delen i reformen,
            det vill säga införde lagstiftningen för nyproduktion. Det fanns
            ingen sådan lagstiftning. Miljöpartiet var också motståndare till
            att den skulle införas. Nu finns det möjlighet att bygga ägarlägenheter
            i nyproduktion, men det går inte att omvandla i befintlig stock.
            Den utredningen har levererats och ligger på statsrådets bord.
            Därför skulle jag välkomna ett intresse att titta på den möjligheten.
            Det skulle skapa nya möjligheter att inrätta boenden, inte minst
            för socialt utsatta kvinnor, i ett vanligt bostadsbestånd.
          </note>
          <note>
            Fru talman! Jag vill också påtala att det finns hyresvärdar,
            även privata, som tar ett stort socialt ansvar. De ser det som
            en viktig del av bostadspolitiken att erbjuda bostäder till de
            mest utsatta. Det är viktigt att framhålla.
          </note>
          <note>
            Det är fortfarande många kvinnor som drabbas, och det är förfärande
            att 237 kvinnor har mördats under 00-talet – och 16–17 kvinnor
            fortsätter att mördas per år. Vi måste hjälpas åt för att göra
            någonting åt detta.
          </note>
          <note type="speaker">
            Anf. 57 Statsrådet MEHMET KAPLAN (MP):
          </note>
          <note>
            Fru talman! Tack, Nina Lundström, för möjligheten att få debattera
            den na ange lägna och viktiga fråga ! Tack också till Nooshi Dadgostar
            och Hillevi Larsson för att ni har deltagit i debatten o ch tillfört
            viktiga dimen ­ sioner!
          </note>
          <note>
            Jag tar till mig det Nina Lundström har sagt. Jag tycker att
            det är oerhört viktigt. Det är en fråga där det egentligen inte
            finns skilda ståndpunkter. Det handlar om en utsatt grupp människor
            som behöver allt stöd den kan få, som dessutom innebär att vi
            som samhälle måste stå upp för de värderingar som bygger på att
            alla människor har lika värde. Den strukturella diskrimineringen
            av kvinnor i samhället får här sitt yttersta bevis för att det
            är en könsmaktsordning som genomsyrar alla delar av vårt samhälle.
            Jag tar med mig de frågor som har lyfts upp här, och jag kommer
            att titta på utredningen.
          </note>
          <note>
            Överläggningen var härmed avslutad.
          </note>
          <note>
            § 15 Svar på interpellation 2014/15:358 om bostäder på Bromma
            flygplats
          </note>
          <note type="speaker">
            Anf. 58 Statsrådet MEHMET KAPLAN (MP):
          </note>
          <note>
            Fru talman! Lars Tysklind har frågat mig hur jag ser på frågorna
            om att stänga Bromma flygplats till 2022, hur jag ser på möjligheten
            att bygga 50 000 bostäder på 15 år samt hur jag ser på möjligheten
            att bygga 50 000 bostäder på det område som Miljöpartiet kallar
            Bromma parkstad .
          </note>
          <note>
            Regeringen har tillsatt en samordnare med uppdrag att pröva förutsättningarna
            för att utveckla flygkapacitet och öka möjligheterna till bostadsbebyggelse
            i Stockholmsregionen. Om samordnaren bedömer att detta är möjligt,
            ska samordnaren också presentera en finansieringslösning för avvecklingen
            av Bromma flygplats och utbyggnad av alternativ flygkapacitet
            som både staten och Stockholms kommun kan acceptera samt ta fram
            en tidsplan för det fortsatta arbetet. Samordnaren ska redovisa
            sitt uppdrag senast den 20 oktober 2016.
          </note>
          <note>
            Som framgår av uppdraget till samordnaren har regeringen inte
            tagit ställning till någon tidsplan för en eventuell avveckling
            av flygtrafiken på Bromma. Inte heller har regeringen någon uppfattning
            om vilka möjligheter det finns att bebygga Bromma flygplats och
            omgivande områden i det fall flygplatsen avvecklas. Frågan om
            var och hur ny bebyggelse ska tillkomma i Stockholm är ett ansvar
            för Stockholms kommun, och regeringen förväntar sig att Stockholms
            kommun kommer att redovisa sina planer inom ramen för samordnarens
            uppdrag.
          </note>
          <note type="speaker">
            Anf. 59 LARS TYSKLIND (FP):
          </note>
          <note>
            Fru talman! Tack för svaret, statsrådet! Jag får dock säga att
            det är väldigt allmänt hållet och i princip beskriver det som
            vi redan vet. Det handlar ju om vilket uppdrag Anders Sundström
            har fått som samordnare.
          </note>
          <note>
            Att jag ändå ställer de här frågorna i dag beror på att jag när
            det gäller den här interpellationen vill bredda debatten.
          </note>
          <note>
            Åtminstone jag personligen har deltagit i debatten mycket ur
            flygperspektivet och ur infrastrukturperspektivet men kanske inte
            så mycket ur det som används som huvudargument för att lägga ned
            en viktig flygplats, nämligen bostadsperspektivet. Det diskuteras
            här precis nu.
          </note>
          <note>
            Vi kan väl vara överens om att bostadsbristen är ett stort samhällsproblem,
            inte minst i Stockholm. Men vi löser inte bostadsbristen generellt
            genom att lägga ned en av Sveriges viktigaste och mest strategiska
            flygplatser.
          </note>
          <note>
            Stockholms Handelskammare har i en första rapport varit tydlig
            med att det här på sikt kan hota 24 000 jobb. Då talar vi inte
            bara om Stockholmsregionen utan om hela landet. Därför är Bromma
            som flygplats i grunden en nationell fråga och inte en regional
            bostadsfråga.
          </note>
          <note>
            Man måste alltså bredda tanken till vad Brommas funktion som
            flygplats betyder för regioner runt flygplatser som de i till
            exempel Trollhättan- Vänersb org och Ängelholm. De kanske inte
            är med så mycket i den här debatten.
          </note>
          <note>
            Från Folkpartiets sida kan vi deklarera att det är självklart
            att Bromma flygplats behövs, att den ska vara kvar och att den
            är ett riksintresse.
          </note>
          <note>
            Det känns som om det blir mer och mer uppenbart vad som låg bakom
            beslutet att tillsätta en samordnare. Jag vill återigen lyfta
            fram att det gjordes trots ett mycket tydligt tillkännagivande
            från riksdagen att det inte skulle ske, och tillsättandet av samordnaren
            grundade sig på bristfällig analys.
          </note>
          <note>
            Stockholms Handelskammare har återigen lagt fram en rapport,
            som statsrådet säkert har tagit del av. Där har man tittat närmare
            på vad jag vill påstå är närmast önsketänkande i Miljöpartiets
            vision: att kunna bygga 50 000 bostäder på Bromma flygplats under
            en kort tid och på en trots allt något begränsad yta. Det går
            under ett namn som jag i och för sig kan uppleva som väldigt attraktivt:
            Bromma Parkstad.
          </note>
          <note>
            Anledningen till att vi ställer frågor och tar den här diskussionen
            ytterligare ett varv är att det är intressant att höra hur bostadsminister
            Mehmet Kaplan ser på Miljöpartiets vision för Bromma. Är det en
            realistisk tanke, det här med hur man ska bygga ut Bromma Parkstad?
          </note>
          <note>
            Naturligtvis är inte Folkpartiet eller jag personligen emot bostadsbyggande,
            men bostadsbyggande är huvudargumentet för att lägga ned Bromma
            som flygplats. Jag tycker att det är av allmänt intresse att det
            sker utifrån rätt argument. Det handlar inte så mycket om bostadsbyggande
            på en flygplats. Det handlar mer om varför man tillsätter en samordnare
            mot riksdagens tydliga vilja, beskriver verkligheten väldigt orealistiskt
            och inte gör en tillräcklig analys.
          </note>
          <note>
            Den utredning som Anders Sundström på regeringens uppdrag nu
            genomför ger i sammanhanget helt fel signaler. Den ger bara några
            år med osäkerhet om vad som kommer att hända. Det är anmärkningsvärt
            att det sker under – åtminstone ur min synpunkt – helt felaktiga
            förutsättningar.
          </note>
          <note>
            Statsrådet får gärna utveckla sina svar på mina konkreta frågor.
          </note>
          <note type="speaker">
            Anf. 60 Statsrådet MEHMET KAPLAN (MP):
          </note>
          <note>
            Fru talman! Tack så mycket, Lars Tysklind!
          </note>
          <note>
            Det kan inte ha undgått Lars Tysklind att den här frågan är KU-anmäld.
            Situationen är sådan att jag har besvarat ett antal frågor från
            KU och att KU kommer att bestämma om det blir en granskning av
            ärendet eller inte. Jag kan alltså bara svara principiellt på
            frågor av övergripande karaktär.
          </note>
          <note>
            Det här handlar om att regeringen har tagit beslut om att utse
            en samordnare. Den samordnaren kommer att se över om och hur flygtrafik
            kan föras över till andra flygplatser i regionen. Om det går att
            göra kommer regeringen att tillmötesgå Stockholms kommuns önskemål.
          </note>
          <note>
            Jag kan inte svara på någon annan del av frågan utöver detta,
            för det här handlar i grunden om ett ärende som behandlas av KU.
          </note>
          <note>
            (forts. )
          </note>
          <note>
            Ajournering
          </note>
          <note>
            Kammaren beslutade kl. 15.55 på förslag av tredje vice talmannen
            att ajournera förhandlingarna till kl. 18.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 18.00.
          </note>
          <note>
            § 15 (forts .) Svar på interpellation 2014/15:358 om bostäder
            på Bromma flygplats
          </note>
          <note type="speaker">
            Anf. 61 LARS TYSKLIND (FP):
          </note>
          <note>
            Herr talman! Vi har just startat denna diskussion, och återigen
            har vi fastnat i KU-anmälningen. Diskussionen om riksdagens tidigare
            tillkännagivande om Brommafrågan kanske vi kan lämna därhän och
            i stället diskutera det mer konkreta? Hur vi än vrider och vänder
            på det har ju regeringen tagit beslutet att tillsätta en samordnare
            för att se om det går att lägga ned flygverksamheten på Bromma
            och göra det till ett bostadsutvecklingsområde.
          </note>
          <note>
            När man tar ett sådant beslut måste man se att det alternativ
            till flygverksamhet som man förespeglar är ett orealistiskt bostadsalternativ.
            Det är egentligen detta frågan handlar om. Jag undrar då vad statsrådet
            tycker om den vision som finns, främst hos Miljöpartiet, om att
            man ska kunna bygga 50 000 nya bostäder på Bromma flygplats fram
            till 2030.
          </note>
          <note>
            Området är ungefär lika stort som Hammarby sjöstad. Där har man
            under 30 år byggt ut 11 900 bostäder. Stockholms Handelskammare
            har lyft fram att det man diskuterar egentligen är önsketänkande.
            När detta blir alternativet i den allmänna debatten blir bilden
            av vad man har att välja på felaktig.
          </note>
          <note>
            Nästan alla dagens interpellationsdebatter har handlat om ökat
            byggande och bostadsbrist. Det är klart att det också är ett samhällsproblem.
            Men precis som jag nämnde i mitt första inlägg har det inte med
            detta att göra. Det här är en nationell angelägenhet och en infrastrukturfråga.
            Det är inte en fråga om Stockholms bostadspolitik, även om det
            är väldigt viktigt att man kommer igång med det också.
          </note>
          <note>
            Under alla åren i regeringsställning har allianspartierna och
            Folkpartiet varit drivande där. Det har funnits tydliga mål hela
            tiden. Man måste ändå skapa ett regelverk utan statliga subventioner
            för att få en bostadsmarknad i jämvikt. Inte minst har kopplingen
            mellan infrastrukturutbyggnad och bostadsbyggande varit en viktig
            del. Det kommer väl att tas upp här senare i dag.
          </note>
          <note>
            Jag tror att vi är ganska överens när det gäller enklare process
            och sådant. Men jag tycker inte att det är detta frågan gäller,
            utan det handlar om huruvida den bild regeringen ger av alternativet
            när det gäller bostadsbyggandet på Bromma flygplats är realistisk
            och vad statsrådet har för synpunkter på det. KU-diskussionen
            kan vi väl lägga åt sidan så länge och i stället diskutera det
            konkreta.
          </note>
          <note type="speaker">
            Anf. 62 Statsrådet MEHMET KAPLAN (MP):
          </note>
          <note>
            Herr talman! Tack, Lars Tysklind, för frågan!
          </note>
          <note>
            Det finns två ingångar i den här frågan. Den ena handlar om huruvida
            det är en nationell fråga eller inte. Om det är som Lars Tysklind
            säger och det är den nationella frågan detta handlar om är det
            som jag sa i mitt förra anförande, nämligen att ärendet är KU-anmält,
            och det är KU:s uppgift att kontrollera regeringens och statsrådens
            arbete. Det är en oerhört viktig uppgift, och vi får se vad KU:s
            eventuella granskning leder till.
          </note>
          <note>
            Den nationella biten, som Lars Tysklind avslutade sitt anförande
            med, handlar om principfrågan. Om vi däremot tar det till den
            lokala nivån, det som berör Stockholm, nämligen bostadsfrågan,
            är frågan om var och hur ny bebyggelse ska tillkomma i Stockholm
            ett ansvar för just Stockholms kommun. Regeringen förväntar sig
            att Stockholms kommun kommer att redovisa sina planer inom ramen
            för samordnarens uppdrag. Det är också vad jag sa i mitt första
            anförande.
          </note>
          <note>
            Oavsett hur Lars Tysklind väljer att formulera frågan hamnar
            den antingen i det härad där det är KU som nu hanterar den eller
            hos Stockholms kommun.
          </note>
          <note type="speaker">
            Anf. 63 LARS TYSKLIND (FP):
          </note>
          <note>
            Herr talman! Då får jag konstatera att vi tydligen inte kan få
            några konkreta svar på de här frågorna så länge som KU behandlar
            detta. Då ska det bli väldigt intressant när det är över och vi
            får höra hur regeringen tänkte. På något vis måste ändå regeringen
            ha tänkt när man tillsatte en samordnare mot det tydliga tillkännagivande
            från riksdagen som kom samma dag.
          </note>
          <note>
            Det kommer ytterligare ett tillkännagivande nästa vecka i samma
            fråga, där riksdagen uttalar att Bromma flygplats inte ska avvecklas.
            Det är klart att det känns lite krampaktigt när vi inte kan diskutera
            sakfrågan. Jag är inte helt säker på att jag vill acceptera att
            det är så känsligt att man inte kan diskutera det över huvud taget.
          </note>
          <note>
            När det gäller den nationella frågan har regeringen genom sitt
            beslut att utreda frågan skapat en osäkerhet kring utvecklingen
            för många orter ute i landet. Bromma flygplats är ju en angelägenhet
            för hela landet. Den osäkerheten ska man få leva med i ett antal
            år.
          </note>
          <note>
            Innerst inne känner jag att det möjligtvis finns en dold agenda
            här, att det egentligen handlar mer om att lägga ned flyget än
            om att bygga bostäder. Men det kan vi fortsätta diskutera. Det
            är ju allmänt känt att Miljöpartiet inte är speciellt bejakande
            när det gäller flyget som transportslag. Trots att vi i de flesta
            sammanhang talar om att ha ett transportslagsövergripande tänk
            gäller det inte riktigt för flyget och Miljöpartiet.
          </note>
          <note type="speaker">
            Anf. 64 Statsrådet MEHMET KAPLAN (MP):
          </note>
          <note>
            Herr talman! Tack så mycket, Lars Tysklind, för möjligheten att
            åtminstone lite grann försöka penetrera den här frågan!
          </note>
          <note>
            En del av detta handlar om att regeringen har utsett Anders Sundström
            till samordnare för Bromma flygplats. Han ska pröva förutsättningarna
            för att utveckla flygkapacitet och öka möjligheterna till bostadsbebyggelse
            i Stockholmsregionen. Det ligger i uppdraget.
          </note>
          <note>
            Men det är inte första gången frågan har varit uppe. Lars Tysklinds
            partiledare, Jan Björklund, lyfte frågan för inte så länge sedan.
            Den diskussionen finns på riksdagen.se att titta och lyssna på.
            Och diskussionen kommer antagligen även att återkomma framöver,
            så som jag förstår det som Lars Tysklind säger.
          </note>
          <note>
            Regeringen har tagit ett regeringsbeslut om att tillsätta den
            här samordnaren. Och mitt ansvar som statsråd ligger i att verkställa
            regeringens beslut.
          </note>
          <note>
            När det gäller bostadsfrågan finns det för bostadsministern vissa
            rågångar. Varken jag eller tidigare bostadsministrar går in och
            säger hur en kommun ska hantera sin bostadsförsörjningsplikt.
            Det är helt och hållet upp till Stockholms kommun, i det här fallet.
            Den diskussionen förs i Stadshuset. Och när Stadshuset eller de
            andra 289 kommunerna i Sverige vill föra en dialog med regeringen
            gör de det. Då följer de upp detta, och vi har som regering ett
            ansvar att föra en dialog med dem.
          </note>
          <note>
            Överläggningen var härmed avslutad.
          </note>
          <note>
            § 16 Svar på interpellation 2014/15:364 om regeringsutspel om
            bostadspolitiska satsningar
          </note>
          <note type="speaker">
            Anf. 65 Statsrådet MEHMET KAPLAN (MP):
          </note>
          <note>
            Herr talman! Mats Green har frågat mig vilka konkreta bostadspolitiska
            åtgärder och satsningar jag hittills har tagit initiativ till
            och framför allt om det finns några planer från min sida på konkreta
            åtgärder och satsningar framöver.
          </note>
          <note>
            I budgetpropositionen för 2015 satte regeringen upp ett mål om
            att det fram till 2020 ska byggas minst 250 000 nya bostäder.
            Bostadsbyggandet har under en rad år legat på alltför låga nivåer.
            Sverige växer, och det finns ett underskott av bostäder till följd
            av att nyproduktionen av bostäder inte har hållit jämn takt med
            vare sig behov av eller efterfrågan på bostäder under en lång
            följd av år. Den generella bristen på bostäder gör det särskilt
            svårt för unga att etablera sig på bostadsmarknaden, och ett stort
            antal kommuner anger att de har brist på bostäder som unga efterfrågar.
            Medianåldern för flytten hemifrån ökar i storstadsregionerna,
            och det råder en utbredd brist på studentbostäder på universitets-
            och högskoleorter. Bostadsbristen riskerar framtidens tillväxt,
            minskar rörligheten och försvårar matchningen på arbetsmarknaden.
          </note>
          <note>
            Bostadsbristen behöver mötas med ett ökat bostadsbyggande. Det
            är särskilt angeläget att utbudet av alla slags hyresrätter, inklusive
            studentbostäder, ökar. Regeringen lyfte i budgetpropositionen
            för år 2015 fram nya tänkbara åtgärder, däribland frågan om att
            skapa lämpliga incitament såväl för byggande av små energieffektiva
            hyresrätter eller studentlägenheter som för de kommuner som står
            för ett ökat bostadsbyggande.
          </note>
          <note>
            Miljonprogrammets flerbostadshus behöver moderniseras på ett
            socialt och miljömässigt hållbart sätt. Regeringen föreslog därför
            i budgetpropositionen en stor satsning på ett stöd för renoveringar
            av flerbostadshus i miljonprogramsområdena som bland annat bidrar
            till energieffektivisering. Jag beklagar att denna viktiga satsning
            röstades ned av riksdagen.
          </note>
          <note>
            En viktig förutsättning för bostadsbyggandet är infrastruktur
            som ger människor möjligheter att snabbt och enkelt resa mellan
            bostad och arbetsplats. En annan är att också beakta behovet av
            att redan från början bygga hållbara bostäder och ett hållbart
            samhälle när man bygger nytt. Bostadsbyggandet är en del av stadsutvecklingen.
          </note>
          <note>
            Bra kollektivtrafik öppnar upp för nya, attraktiva lägen för
            bostadsbyggande. I budgetpropositionen för 2015 aviserade regeringen
            att 500 miljoner kronor per år avsätts till insatser för förbättrade
            stadsmiljöer 2015 – 2018 i form av statlig medfinansiering till
            lokala och regionala investeringar i kollektivtrafik i tätort.
            Regeringen har givit Trafikverket i uppdrag att utveckla ett ramverk
            för så kallade stadsmiljöavtal med fokus på hållbara transporter.
            Täta städer med goda möjligheter till cykel ‑ , gång- och kollektivtrafik
            samt god samhällsservice behövs dessutom för att fler ska kunna
            leva hållbart och för att man ska kunna bidra till att nå de nationella
            miljökvalitetsmålen.
          </note>
          <note>
            Jag kan försäkra Mats Green om att det pågår ett intensivt arbete
            i Regeringskansliet med att skapa förutsättningar för ett ökat
            bostadsbyggande.
          </note>
          <note type="speaker">
            Anf . 66 MATS GREEN (M):
          </note>
          <note>
            Herr talman ! Det var tisdagen den 3 mars, alltså för exakt två
            veckor sedan, som statsminister Stefan Löfven , finansminister
            Magdalena Andersson och biträdande finansminister Per Bolund via
            en debattartikel i Dagens Nyheter klargjorde att man ville slopa
            överskottsmålet för statens finanser. Skälet till detta skulle
            enligt artikeln vara att man ville skapa utrymme för det som man
            benämner som offentliga satsningar och investeringar i bland annat
            bostäder.
          </note>
          <note>
            Gång på gång kan vi konstatera att bostadspolitiska besked eller
            förslag från regeringen – trots upprepade frågor, kan jag tillägga,
            från politiskt håll, från medialt håll och från intresse- och
            branschorganisationer vad gäller boende- och hyresgästorganisationer,
            fackliga organisationer och byggbranschen i stort – i stort sett
            helt lyst med sin frånvaro, herr talman. Då föranleder det här
            utspelet ett antal frågeställningar.
          </note>
          <note>
            Efter att man i förra veckan kritiserats i medierna för overksamhet
            i bostadspolitiken har man i dag skrivit en debattartikel med
            rubriken: Staten måste ta ekonomiskt ansvar för bostadsbyggandet.
          </note>
          <note>
            Där kommer man inte med ett enda besked eller med något konkret
            eget förslag över huvud taget.
          </note>
          <note>
            Frågan, herr talman, som jag har ställt till bostadsministern
            är alltså: Vilka konkreta bostadspolitiska åtgärder och satsningar
            har du hittills tagit initiativ till? Och, framför allt mot bakgrund
            av den debattartikel som jag tidigare nämnde, finns det några
            planer från din sida på konkreta åtgärder och satsningar framöver?
          </note>
          <note>
            Jag får även i den här interpellationsdebatten tacka för svaret,
            även om det kanske inte var något som i ärlighetens namn kan beskrivas
            som ett klargörande eller som något konkret eller verkligt innehåll
            i fråga om förekomsten av en bostadspolitik från regeringen.
          </note>
          <note>
            För det första hänvisar bostadsministern i sitt svar till att
            man satt upp ett rödgrönt mål om 250 000 nya bostäder till 2020.
            Då kan man bara konstatera att det är en ambitionssänkning i förhållande
            till Alliansens mål om 300 000 nya bostäder till 2020. Sedan tycker
            jag att man ska vara ärlig med, herr talman, att behovet är större
            än så. Men det sista vi behöver är en ambitionssänkning av en
            internt splittrad och handlingsförlamad regering.
          </note>
          <note>
            För det andra, herr talman, säger bostadsministern i sitt svar
            att bostadsbristen behöver mötas med ett ökat bostadsbyggande.
            Det instämmer vi från Alliansen i. Dock inställer sig då den alltför
            uppenbara frågan: Varför hade den rödgröna regeringen i sitt budgetförslag
            inte med ett enda förslag för ett ökat bostadsbyggande? Det var
            alltså inte ett enda regeringsförslag för ett ökat bostadsbyggande.
          </note>
          <note>
            Det enda man föreslog i det rödgröna budgetförslaget var symboliska
            budgetposter i form av två mindre stödbidrag. Det var ett för
            energieffektivisering och renovering av flerbostadshus i miljonprogramsområden.
            Och det var ett lika symboliskt bidrag till upprustning av skollokaler.
          </note>
          <note>
            Det enda man då föreslagit handlar ärligt talat om felriktade
            och i stort sett helt effektlösa nålpengar i fråga om befintliga,
            redan byggda, bostäder. Förslag om byggande av nya bostäder lyser,
            som sagt, helt med sin frånvaro. Det duger inte, herr talman.
          </note>
          <note>
            För det tredje avslutar bostadsministern sitt interpellationssvar
            med att säga att han kan försäkra mig om att det pågår ett intensivt
            arbete i Regeringskansliet med att skapa förutsättningar för ett
            ökat bostadsbyggande. Då är min fråga till bostadsministern: Om
            det nu skulle vara så, när tänker man presentera denna väldigt
            väl förborgade hemlighet för svenska folket?
          </note>
          <note type="speaker">
            Anf. 67 NINA LUNDSTRÖM (FP):
          </note>
          <note>
            Herr talman! Mats Green har ställt en viktig interpellation.
            Det var många av oss som reagerade på artikeln, och mot bakgrund
            av att vi vet vad som stod i förslaget i budgetproposition en
            från regeringspartierna delar jag helt Mats Greens uppfattning.
            Det var två olika typer av bidrag, och det var energieffektiviseringar
            och upprustning av skolor. Förslag och investeringsstöd som skulle
            bidra till nyproduktion fanns inte i budgetförslaget. Därför är
            det högst relevant i dag att ställa sig frågan vad det är som
            avses med den typen av artikel.
          </note>
          <note>
            Jag gläds dock åt vissa delar i svaret. Trots att statsrådet
            inte svarar på Mats Greens fråga kan jag nämligen konstatera att
            samplanering mellan kollektivtrafik och bostäder är en viktig
            faktor, det vill säga att bostäder är en förutsättning för att
            staten ska kunna bistå med investeringar i kollektivtrafik lokalt
            och regionalt.
          </note>
          <note>
            Jag blir dock väldigt förvånad, herr talman, för i den föregående
            interpellationsdebatten kunde vi konstatera att statsrådet inte
            vill koppla ihop exempelvis Bromma flygplats med bostadsbyggandet.
            Men förutsättningen för de lokala investeringsmedlen är väl att
            det ska leda till ökat bostadsbyggande – antar jag. Jag skulle
            vilja ha en kommentar från statsrådet om vad som menas.
          </note>
          <note>
            Sedan är jag glad över att cykling nämns, och det måste jag framhålla
            . Den stora frågan är dock vad det innebär med statlig medfinansiering
            lokalt och regionalt om det inte är kopplat till bostadsbyggande.
          </note>
          <note>
            När det gäller de övriga åtgärder som skulle kunna beröras får
            man återigen bilden av att det är nationella pengar som ska lösa
            bostadskrisen. Jag vill än en gång ställa frågan till statsrådet
            vilka andra nog så viktiga åtgärder statsrådet kan tänka sig att
            återkomma till riksdagen med. En sådan viktig faktor som kunde
            konstateras vad gällde regelverket, krånglet och hindren för bostadsbyggande
            var att mindre krångel och hinder betydde kanske uppemot 15 –
            20 procent av produktionskostnaden för de mindre hyresrätterna.
            Det finns alltså en annan väg att gå, och det är att jobba med
            att göra det lättare och enklare att bygga.
          </note>
          <note>
            Det är mina frågor: Hur ser statsrådet på kopplingen mellan statlig
            medfinansiering lokalt och regionalt kopplat till bostadsbyggande,
            och hur ser förslagen ut vad gäller att minska det regelkrångel
            och de hinder som faktiskt gör byggandet dyrare?
          </note>
          <note type="speaker">
            Anf. 68 OLA JOHANSSON (C):
          </note>
          <note>
            Herr talman! Jag tackar Mats Green och Mehmet Kaplan, återigen.
            Vi har diskuterat regelfrågor och regelförenklingar vid en tidigare
            debatt här i eftermiddag, och jag anser att den debatten är avklarad.
            Nu handlar det i stället om statens ansvar och statens inriktning.
          </note>
          <note>
            Centerpartiets uppfattning är att staten ska satsa på sådana
            åtgärder som innebär att vi bygger Sverige starkt. Statens medel
            ska användas för att stärka människor och regioner. Det är genom
            satsningar på infrastruktur, utbildning och företagande i hela
            landet vi kan få bostadsbyggandet att ta fart, inte genom direkta
            subventioner och stöd till byggandet.
          </note>
          <note>
            De mindre attraktiva lägen vi har blir inte attraktivare bara
            för att det byggs mer där, utan de måste göras till attraktiva
            A-lägen genom att vi satsar inte bara på bra trafiklösningar,
            ett fungerande civilsamhälle, fritidsaktiviteter, god kvalitet
            i skolorna och fler arbetsplatser lokalt utan också på möjligheter
            att transportera sig till de platser i närområdet där arbetstillfällena
            finns.
          </note>
          <note>
            Vi har också fått höra i Mehmet Kaplans svar att han är ledsen
            över att det inte satsas 1,7 miljarder kronor på miljonprogrammet
            under fyra år. När vi räknar på det ser vi att det är pengar som
            räcker ungefär till en duschblandare och några tapetrullar i de
            400 000 bostäder i miljonprogrammet som skulle behöva rustas upp
            och energieffektiviseras. Det kan man naturligtvis vara ledsen
            över, men jag tror att Mehmet Kaplan och byggindustrin ska vara
            väldigt glada över att det är just den budget Alliansen föreslog
            som vann riksdagens gillande.
          </note>
          <note>
            Med den budget som föreslogs från regeringssidan skulle kostnaderna
            för byggindustrin nämligen öka med 2,4 miljarder årligen, enbart
            på grund av att regeringen hade för avsikt att dubbla arbetsgivaravgifterna
            för unga under 25 år. Med en byggindustri som har närmare 50 000
            anställda som är under 25 år skulle kostnaderna för dessa 20 procent
            av de anställda sammantaget bli ca 2,4 miljarder. Om man skulle
            slå ut den summan på varje ny bostad som b yggs under det här
            året, baserat på den statistik över det prognostiserade bostadsbyggandet
            vi har, har vi räknat ut att varje bostad skulle kosta 60 000
            kronor mer med Socialdemokraternas budget än med Alliansens budget.
          </note>
          <note>
            Lägger vi då till och gör lite matematik av regeringens 1,7 miljarder
            under fyra år, och jämför det med kostnadschocken på 2,4 miljarder
            årligen, får vi alltså en minuspost på 9,2 miljarder med regeringens
            budget. Det blir en pluspost på 1,7 miljarder. Byggindustrin får
            alltså 2,5 miljarder högre kostnader med regeringens föreslagna
            budget än vad den har med den budget som nu gäller. Det är ju
            lite intressant när man talar om stöd till byggindustrin för att
            byggindustrin ska bygga mer bostäder. Man borde i stället titta
            på och diskutera hur mycket pengar staten och kommunerna tar ifrån
            byggbranschen.
          </note>
          <note>
            Lägg fokus på rätt saker! Lägg det inte på att dopa byggföretag
            på den privata sidan. Är det så att man ogillar de privata alternativen
            i vård- och omsorgssektorn borde man i så fall ha samma attityd
            när det gäller de privata företag som agerar i byggsektorn.
          </note>
          <note type="speaker">
            Anf . 69 HILLEVI LARSSON (S):
          </note>
          <note>
            Herr talman ! Ministern har själv presenterat det som behöver
            göras, och man kan i dag läsa på DN Debatt om sex punkter, tror
            jag att det var, med åtgärder. Jag tänkte fokusera på tre av dem.
            Det handlar om statens ansvar, om att snabba upp byggprocessen
            och om konkurrens. Det är inte därmed sagt att de andra punkterna
            är oviktiga, men jag börjar med de här.
          </note>
          <note>
            När det gäller statens ansvar har staten i praktiken inte haft
            något ansvar de senaste åren. I stället har det legat enbart på
            kommunerna, och det har varit en tuff uppgift för dem. Har man
            ett kommunalt byggbolag har man nämligen det verktyget, men i
            övrigt har man inte många verktyg i kommunen. Det är klart att
            man kan göra en bättre markprocess och att det finns mycket sådant,
            men när det de facto handlar om att sätta igång och börja bygga
            ligger det i byggbolagens händer.
          </note>
          <note>
            Byggbolagen har prioriterat det som ger mest pengar. Det är lönsamt
            att bygga hyresrätter, men byggbolagen har bedömt att det är ännu
            mer lönsamt att bygga bostadsrätter och villor. De hyresrätter
            som ändå har byggts är framför allt fashionabla hyresrätter med
            höga hyror. Över hälften av landets kommuner uppger att de har
            bostadsbrist, och det är framför allt hyresrätter med rimliga
            hyror som behövs. Det är dock inte det byggbolagen vill bygga,
            och det är här staten kommer in. Genom ett statligt ansvarstagande
            kan man stimulera byggandet av det som behövs.
          </note>
          <note>
            Det har tidigare gjorts stimulanssatsningar, och det har faktiskt
            fått effekt. Det har dömts ut som att det inte har fått effekt,
            men det är på grund av att det sattes in ganska sent. Där kan
            man vara självkritisk och säga att vi när vi var i regeringsställning
            borde ha satt in insatserna tidigare, men man såg definitivt att
            det fick effekt. Det byggdes fler hyresrätter med rimliga hyror
            på grund av stödet. Därför är det en bra väg. Av interpellanten
            kallas det ineffektiva subventioner, men det har bevisligen haft
            effekt där det har provats.
          </note>
          <note>
            Sedan kan man fråga sig vad vi kallar det stöd som finns till
            det ägda boendet, alltså framför allt villor men även radhus och
            till viss del bostadsrätter, även om det bara gäller den egna
            lägenheten och inte bostadsrättsföreningen.
          </note>
          <note>
            ROT-avdraget kallas avdrag, men det är också en form av subvention.
            Detsamma gäller ränteavdraget. Man kan sänka sin skatt genom ränteavdraget
            på det lån man har på sin bostad.
          </note>
          <note>
            Inget av detta gäller för hyresrätter. Det finns dessutom en
            form av dubbelbeskattning på hyresfastigheter.
          </note>
          <note>
            Är inte dessa avdrag en form av subvention?
          </note>
          <note>
            Det viktigaste är inte vad man kallar det utan att det är en
            förmån. Vi kan se att skillnaden har vuxit mellan hyresrätt och
            ägd bostad när det gäller beskattningen. Det finns en skattemässig
            diskriminering, och den behöver vi rätta till.
          </note>
          <note>
            Det här med att snabba upp byggprocessen är en svår fråga, för
            det får inte hota rättssäkerheten. Men vi ska göra vad vi kan,
            och det pågår ett arbete.
          </note>
          <note>
            Bristande konkurrens är ett enormt problem som vi måste jobba
            vidare med, för det leder till dyrare byggande och i vissa fall
            till att det inte byggs alls.
          </note>
          <note type="speaker">
            Anf. 70 Statsrådet MEHMET KAPLAN (MP):
          </note>
          <note>
            Herr talman! Jag tackar Mats Green för den viktiga frågan och
            Nina Lundström, Ola Johansson och Hillevi Larsson , som tog upp
            viktiga aspekter på detta.
          </note>
          <note>
            En viktig bit av själva grundfrågan handlar om hur vi ser på
            vad som har hänt de senaste åtta åren. Vi kan luta oss tillbaka
            och tycka att det har varit en perfekt tid med väl avvägda förslag
            som har lett till att vi har ett fantastiskt läge där det knappt
            råder någon bostadsbrist.
          </note>
          <note>
            Jag är inte av den åsikten att man ska skylla allt på tidigare
            regeringar, utan jag tror att vi måste vara konstruktiva och titta
            framåt. En del av min ansats i mitt svar handlar just om den konstruktiva
            hållningen.
          </note>
          <note>
            Det finns i dag en stor brist på hyresrätter och bostäder som
            vanliga människor har råd med. Bostadsbristen drabbar framför
            allt två grupper, unga och studenter samt människor som har en
            svag ekonomi. Hillevi Larsson redogjorde förtjänstfullt för detta.
          </note>
          <note>
            Efter flera decenniers bostadsbrist ser vi tydligt att marknaden
            inte ensam klarar av att hantera detta. Jag får därför inte ihop
            det när Ola Johansson helt enligt centerpartistisk tradition talar
            om att värna företagen och sedan i nästa mening säger att företagen
            nog inte behöver stöd.
          </note>
          <note>
            Jag får inte heller ihop det när Mats Green talar om två symboliska
            förslag i vår budgetproposition som röstades ned i kammaren. De
            1,7 miljarderna och pengarna till skollokalsrenovering skulle,
            enligt Mats Green, vara små symboliska summor.
          </note>
          <note>
            Å ena sidan tycker ni att det inte borde finnas några pengar
            till detta, å andra sidan tycker ni att det finns för lite pengar.
            Jag får ärligt talat inte ihop det, herr talman.
          </note>
          <note>
            Det är en dubbel negation. Antingen tycker Mats Green, Nina Lundström
            och Ola Johansson väldigt olika saker eller så framställer de
            det som att oavsett vad jag säger kommer jag att hamna på fel
            sida om den gräns de har satt upp. Damned if I do, damned if I
            don’ t . Den typen av logik har jag svårt att bemöta.
          </note>
          <note>
            Vi har varit tydliga med att Sverige befinner sig i en svår situation
            med allvarlig bostadsbrist. Jag har räknat upp ett antal områden
            där vi har framfört idéer för hur vi ska få igång ett byggande
            som genererar fler bostäder.
          </note>
          <note>
            Regeringens mål om 250 000 bostäder fram till 2020 ogillas av
            Mats Green. Om vi under slutet av denna mandatperiod har detta
            mål i sikte borde Mats Green och hans kolleger i oppositionen
            vara glada. Kan vi nå 300 000 fram till 2020 är det bara bra.
            Men hur man kan sätta upp ett vackert mål om 300 000 bostäder
            fram till 2020 och inte ha något annat aktivt bostadspolitiskt
            förslag än att lita på att marknaden ensam ska sköta detta med
            hjälp av regelförenklingar, som i och för sig är viktiga och bra,
            är för mig en gåta.
          </note>
          <note type="speaker">
            Anf . 71 MATS GREEN (M):
          </note>
          <note>
            Herr talman ! När vi stod här förra veckan och diskuterade motionsbehandlingen
            och det betänkandet konstaterade Centerns Ola Johansson att vi
            egentligen bara diskuterade Alliansens bostadspolitik av den enkla
            anledningen att det inte fanns något annat att diskutera.
          </note>
          <note>
            Det är problemet. Ministern talar om en konstruktiv hållning.
            En konstruktiv hållning i min värld handlar om att göra något,
            inte bara prata. Det är det denna diskussion handlar om.
          </note>
          <note>
            Min uppfattning är att ministern verkar tro att hans uppdrag
            är att vara kommentator, att han ska kommentera och till vis s
            a delar problematisera de bostadspolitiska utmaningarna rent allmänt.
            För en bostadsminister med ansvar för bostadsbyggandet är uppgiften
            inte att kommentera, herr talman. Uppgiften är att agera och leverera.
            Det är det all politik måste handla om.
          </note>
          <note>
            Vidare kan jag inte tolka Hillevi Larssons inlägg på något annat
            sätt än att ni vill ta bort ränteavdraget. Jag skulle gärna vilja
            få ett klargörande i det.
          </note>
          <note>
            Återigen: Vad har regeringen för bostadspolitik? Det finns ju
            ingen, mina vänner.
          </note>
          <note>
            Det statsrådet kallar en massiv satsning på energieffektivisering
            inom allmännyttan räcker snällt räknat till en duschblandare per
            lägenhet. Det är ingen massiv satsning.
          </note>
          <note>
            Herr talman! Framför allt blir det inte en enda ny bostad i Sverige.
            Det blir bara nålpengar till redan befintliga bostäder. Det kommer
            inte att åstadkomma en enda ny bostad i någon del av Sverige för
            någon enskild människa. Det håller inte, mina vänner.
          </note>
          <note>
            Jag tycker inte att man ska slå sig för bröstet, för vi är alla
            överens om att vi har utmaningar som måste hanteras. Just därför
            är det förståeligt att vi inom Alliansen är ganska otåliga. Vi
            har ändå lyckats presentera ett stort antal förslag som regeringen
            har avvisat. Jag hade haft respekt för detta avvisande om ni hade
            haft ett alternativ, men ni har av v isat det utan att ha något
            eget alternativ över huvud taget.
          </note>
          <note>
            Herr talman! Att lägga stora samhällsutmaningar, som till exempel
            bostadspolitiken, och hanteringen av dem i malpåse är inte rätt
            väg för Sverige. Det är inte att visa respekt för de utmaningar
            enskilda människor står inför. Det är inte så utmaningar för enskilda
            människor och för Sverige i stort löses. Det håller inte.
          </note>
          <note>
            Ett statsråds uppgift är som sagt inte att kommentera. Ett statsråds
            uppgift är att agera och leverera, herr talman.
          </note>
          <note type="speaker">
            Anf. 72 NINA LUNDSTRÖM (FP):
          </note>
          <note>
            Herr talman! Jag fick inte svar på min fråga om samplaneringen
            mellan kollektivtrafik och bostäder. Statsrådet sa i en tidigare
            debatt i kväll att han som statsråd inte ska lägga sig i hur många
            bostäder som byggs lokalt. Men om man ska gå in med medel för
            kollektivtrafik lokalt och regionalt har det i alla fall i Alliansens
            arbete varit viktigt att det också byggs bostäder, att det finns
            en samplanering. Jag kunde inte uttolka vad statsrådet menade.
          </note>
          <note>
            Apropå Hillevi Larssons diskussioner om prognoser och bostadsbyggande
            är Boverkets prognos för 2015 42 500 bostäder. För att göra en
            liten jämförelse var prognosen för 2005, då man anser att det
            byggdes väldigt mycket, 32 000 bostäder. Toppåret 2006 var det
            35 000 bostäder. Mer än hälften av det som nu byggs – 42 500 ,
            enligt Boverkets prognos – är hyresrätter. Men vi är inte nöjda.
            Det kommer inte att räcka. Vi måste göra mer.
          </note>
          <note>
            Men rätt ska vara rätt – det har gjorts väldigt mycket åtgärder.
            Nu är den stora oron att vi inte vet vad regeringens politik innebär.
            Det är därför vi debatterar med statsrådet; det råder osäkerhet
            om vilken riktning bostadspolitiken ska ta.
          </note>
          <note>
            Vi har varit tydliga med att det handlar om långsiktiga spelregler
            och om att ta bort krångel och hinder. Det kostar pengar med långa
            processer. Det är orimligt att det i värsta fall tar tio år från
            idé till dess att huset står färdigt.
          </note>
          <note>
            Osäkerheten gör att vi behöver diskutera frågorna. Osäkerhet
            är en risk, och det kostar pengar. Därför hoppas jag att statsrådet
            tar tillfället i akt att förklara om kollektivtrafik, ur statsrådets
            synpunkt, innebär att man också ska bygga bostäder. Varför ska
            man annars satsa?
          </note>
          <note type="speaker">
            Anf. 73 OLA JOHANSSON (C):
          </note>
          <note>
            Herr talman! Ja, vi lyssnar på företagen, ministern, och då hör
            vi dem säga: Vi önskar oss ingen finansiell dopning. Det gäller
            inte bara de privata fastighetsägarna och byggföretagen utan också
            allmännyttan. De önskar ingen finansiell dopning och inga fler
            subventioner.
          </note>
          <note>
            Nu vet vi inte var de eventuella miljarderna kommer att landa.
            Jag erkänner att finansieringen är en fråga som såväl byggindustrierna
            och Boverket som andra aktörer har lyft upp i debatten. Det är
            viktigt att komma till skott med den saken. Att ministern inte
            uttrycker sig tydligare än han gör tar oss inte närmare sanningen.
          </note>
          <note>
            Jag vill påstå att byggbranschen har ett eget ansvar för att
            se över sina kostnader. Det vore rent kontraproduktivt att utlova
            pengar till dem om ambitionen är att sänka byggkostnaderna.
          </note>
          <note>
            Kommunerna har ett ansvar för att ta fram planer som möjliggör
            ett bostadsbyggande som är anpassat efter det som behövs och där
            det behövs. Statens uppgift ska, som jag sa i mitt inledningsanförande,
            vara att investera i sådant som bygger Sverige starkt, nämligen
            infrastruktur, utbildning, civilsamhället, fritid, skolor och
            så vidare.
          </note>
          <note>
            Hillevi Larsson! Jag skulle vilja kommentera skattetrycket på
            byggandet. Det är en återhållande faktor. Skatter och avgifter
            utgör 35 procent av nyproduktionskostnaden för en bostad. Det
            är kanske i den ändan man ska börja i stället för att ställa olika
            boendeformer mot varandra. Det tjänar ingenting till.
          </note>
          <note>
            Den orättvisa beskattningen mellan olika upplåtelseformer är
            faktiskt något som Alliansen har tillsatt utredningar om. Dessa
            ligger nu på den nuvarande finansministerns bord, och vi väntar
            nyfiket och med spänning på konkreta förslag om hur hon vill utjämna
            beskattningen mellan olika boendeformer.
          </note>
          <note>
            På samma bord ligger också frågan om en kostnadschock på 2,4
            miljarder för byggindustrin i samma ögonblick som arbetsgivaravgifterna
            höjs för unga under 25 år. 50 000 av dessa är anställda inom byggindustrin.
          </note>
          <note type="speaker">
            Anf . 74 HILLEVI LARSSON (S):
          </note>
          <note>
            Herr talman ! Det är naturligtvis ingen självklarhet att gå på
            den skattemässiga diskrimineringen genom att ta bort de fördelar
            som finns för det ägda boendet. Man skulle i stället kunna angripa
            det från andra hållet och titta på vad vi kan göra för att minska
            den skattemässiga diskrimineringen av hyresrätten och på lång
            sikt kanske helt utradera den.
          </note>
          <note>
            Det ställer till stora problem att det är på det här sättet.
            Det här handlar inte om att gynna en viss boendeform. Det är ingen
            som säger att vi ska ha en omvänd skattemässig diskriminering
            där hyresrätten plötsligt ska gynnas på bekostnad av ägt boende.
            Vi behöver alla boendeformer.
          </note>
          <note>
            Den skattemässiga diskrimineringen i sig är orättvis och ställer
            dess ­ utom till stora problem som drabbar de boende. När frågan
            utretts har man sett att en hyresgäst betalar mellan 11 000 och
            40 000 kronor mer per år jämfört med den som bor i en ägd bostad.
            Det är ganska mycket pengar samtidigt som vi vet att många som
            bor i hyresrätt inte har så bra ekonomi.
          </note>
          <note>
            Jag tror att det är viktigt att komma till rätta med det här,
            såväl för de enskildas skull – de som straffbeskattas och betalar
            extra – som för att komma igång med byggandet av hyresrätter och
            trycka ned hyresnivåerna så att fler har råd att bo i bostäder.
          </note>
          <note>
            Ett problem som har lyfts fram i den här debatten är att utmaningen
            inte bara är att bygga hyresrätter utan också att det måste finnas
            någon som har råd att bo i dem. Efterfrågan är viktig, och vi
            måste göra något.
          </note>
          <note>
            Man kan göra på olika sätt. Det har kommit många förslag som
            handlar om momsen vid byggandet, dubbelbeskattning – både bolagsskatter
            och fastighetsavgifter – och statligt stöd. Det finns alla möjliga
            varianter när det handlar om byggandet av hyresrätter.
          </note>
          <note type="speaker">
            Anf. 75 FREDRIK SCHULTE (M):
          </note>
          <note>
            Herr talman! Vi är alla överens om att det måste byggas mer.
            Det vi diskuterar här är vilka verktyg och medel vi har för att
            åstadkomma detta.
          </note>
          <note>
            Jag måste ge en komplimang till ministern. Mehmet Kaplan är en
            av de absolut mest sympatiska ministrarna. Han är en väldigt resonerande
            person. Men han är kanske också den minister som allra tydligast
            inte förhåller sig till en enda sakfråga för att åstadkomma mer
            byggande.
          </note>
          <note>
            Man kan till exempel ta det svar han nu har gett på interpellationen.
            Jag tänkte räkna upp de konkreta förslag som statsrådet presenterar.
            Han säger att miljonprogrammets flerbostadshus behöver moderniseras
            på ett socialt och miljömässigt hållbart sätt. Hur många bostäder
            ger det? Inte en enda. Det är mycket behjärtansvärda satsningar
            att försöka förbättra miljonprogrammet, men det ger inte en enda
            ny bostad.
          </note>
          <note>
            Ministern pratar om att infrastrukturen måste byggas ut. Det
            är jättebra. Det håller vi med om, men det skapar inte en enda
            ny bostad. Han pratar om att förbättra stadsmiljön. Det är också
            jättebra, men det skapar inte en enda ny bostad.
          </note>
          <note>
            Sedan nämner ministern att regeringen i budgetpropositionen för
            2015 lyfte fram nya tänkbara åtgärder för att åstadkomma mer byggande.
            Men de är tydligen inte så tänkbara att han kunde nämna dem i
            svaret eller här i debatten. Allt detta lyser med sin frånvaro.
          </note>
          <note>
            Vi skulle vilja ha lite konkreta besked, Mehmet Kaplan. Vi vill
            veta vad du tycker. Du behöver inte presentera lagtext eller liknande.
            Vi vill bara att du uttrycker en vilja.
          </note>
          <note>
            Är du personligen positiv till att plocka b ort länsstyrelsen
            som överklagande myndighet? Är du personligen positiv till att
            försöka minska de kommunala särkraven där olika kommuner ställer
            olika krav vid byggande? Är du personligen positivt inställd till
            att minska de bullerregler som gör att det i många fall är nästan
            omöjligt att bygga små ettor?
          </note>
          <note>
            Är du personligen emot att minska detaljregleringen i plan- och
            bygglagen – att avståndet mellan spisen och diskhon måste vara
            ett visst antal centimeter? Vad tycker du personligen om det?
          </note>
          <note>
            Vad tycker du personligen om att länsstyrelserna många gånger
            ställer till det väldigt för kommuner som vill bygga? Är du positiv
            till Alliansens inställning att göra byggandet till ett riksintresse
            som gör att länsstyrelser måste väga in bostadsbyggande på ett
            helt annat sätt?
          </note>
          <note>
            Vad tycker du om att korta ned tiderna i planprocesserna och
            att på allvar utdöma viten för kommuner som tar för lång tid på
            sig? Vad tycker du om Stockholmsöverenskommelsen och Sverigebygget?
          </note>
          <note>
            Vi gick till förhandlingsbordet med Stockholmskommunerna och
            sa: Vi satsar på infrastruktur, men då ska ni banne oss leverera
            bostäder. Vad tycker du om det? Du har under dina sex månader
            vid makten, som bostadsminister, inte uttryckt en enda åsikt om
            detta. Vi måste få kommunerna att på allvar börja exploatera och
            få ut mark till försäljning till byggnation.
          </note>
          <note>
            Det enda du egentligen har uttryckt är en oro för att andrahandshyrorna
            har ökat för bostadsrätter, vilket skulle göra det mindre intressant
            att investera i bostadsrätter för att sedan kunna hyra ut dem
            i andra hand.
          </note>
          <note>
            Det enda din regering f öreslår är skattehöjningar på 23 miljarder,
            som ni plockar ur ekonomin. Blir det mer byggande av det? Nej,
            det blir inte en enda bostad till för att man höjer skatterna.
          </note>
          <note>
            Sedan har vi snacket om de olönsamma subventionerna. Vi vet att
            de inte ger någon effekt utan skapar socialpolitiska problem –
            se vad miljonprogrammen ställde till med!
          </note>
          <note>
            Var snäll och uttryck en åsikt!
          </note>
          <note type="speaker">
            Anf. 76 Statsrådet MEHMET KAPLAN (MP):
          </note>
          <note>
            Herr talman! Jag tackar Mats Green och övriga debattörer för
            denna mycket intressanta diskussion. När jag var på väg hit med
            olika underlag för interpellationsdebatter tänkte jag att åtminstone
            två av interpellationerna säkert hade kunnat slås ihop. Men det
            är inte en fråga för mig, utan det hanterar naturligtvis talmanspresidiet.
          </note>
          <note>
            Nu fick vi höra från Fredrik Schulte att det egentligen handlar
            mycket om regelförenklingar. Men man kan vara konstruktiv och
            försöka hitta sätt att vidga och snäva in detta. Det har tidigare
            statsråd gjort. För min del handlar det i grunden om att ha det
            konstruktiva samtalet, så att vi tittar framåt.
          </note>
          <note>
            Jag vill ta upp ett antal frågor. Till Nina Lundström vill jag
            framföra en ursäkt för att jag inte hann svara på hennes frågor
            tidigare.
          </note>
          <note>
            Det är en frågeställning som jag tycker är särskilt viktig, nämligen:
            Vad avses med statlig medfinansiering av stadsmiljöavtal?
          </note>
          <note>
            Någon av debattörerna jämförde med debatten om Lars Tysklinds
            interpellation tidigare och sa: Varför lägger sig statsrådet i
            bostadsplanering när det handlar om kommuner och infrastruktur
            och inte när det handlar om Bromma, som i detta fall?
          </note>
          <note>
            Beträffande stadsmiljöavtalen är detta också ett svar till Mats
            Green, som tycker att detta är en mycket liten insats, en halv
            miljard kronor per år från och med den 1 juli i år. Trafikverket
            har fått i uppdrag att göra detta. Det är också delvis ett svar
            till Fredrik Schulte.
          </note>
          <note>
            I den här omgången tycker jag att ni var mycket mer samordnade
            än i tidigare omgång. Stadsmiljöavtalen, som jag också nämner
            i mitt svar, handlar om att kommunerna ska få bra stöd för att
            kunna bygga nya stadsdelar i områden som de annars inte får bebyggda,
            inte för att det inte finns något intresse från kommuninvånarna
            eller från människor som vill flytta till kommunen, utan för att
            byggbolagen av olika anledningar inte visar något intresse. De
            signaler vi får är att det handlar om lönsamheten och att dessa
            områden är perifera. Det är inga A-lägen, utan det är B-lägen
            i bästa fall och ofta C-lägen, som de kallas.
          </note>
          <note>
            Stadsmiljöavtalen leder till att kommunerna kan bygga ut kollektivtrafik
            till områden och på så sätt göra den marken mer värdefull och
            lönsam att bygga på. Staten bygger inte, utan det är kommunerna,
            fastighetsbolag och privata bolag som gör det.
          </note>
          <note>
            När denna typ av stöd ges är det ett sätt att visa riktning om
            vilken typ av byggande som vi vill se. Kollektivtrafik kan man
            inte bo i. Men utan kollektivtrafik kommer man inte att kunna
            bygga attraktiva stadsdelar i framför allt våra städer.
          </note>
          <note>
            Mer än hälften av Sveriges kommuner rapporterar att de har bostadsbrist.
            Det är inte bara Stockholm, Göteborg, Malmö, Jönköping, Växjö,
            Skövde, Umeå och Luleå. Det är även andra kommuner, till exempel
            Karlskrona, som jag var i nyligen, och Kalmar, som jag också nyligen
            var i. Även områden norröver, utmed kusten, rapporterar om bostadsbrist.
            Detta är områden som är i behov av den typ av stöd som regeringen
            har med i vår budget. En del av det blev nedröstat, det som Mats
            Green kallar för nålpengar. Annat har vi nu för första gången
            på åtta år lyckats realisera. Jag är glad för det.
          </note>
          <note type="speaker">
            Anf. 77 MATS GREEN (M):
          </note>
          <note>
            Herr talman! Vi har absolut ingenting emot stadsmiljöavtalen.
            Vi tycker att de är fantastiskt bra. Det som vi är kritiska emot
            är att man där egentligen inte har skrivit in några villkor för
            bostadsbyggnation. Man talar om att det handlar om att man ska
            kunna stötta bostadsbyggnation i perifera lägen. Gäller det även
            strandnära lägen? Det är i så fall intressant om man har ändrat
            sig där.
          </note>
          <note>
            Varför kan vi aldrig få besked om man har någon form av bostadspolitik
            över huvud taget? Jag efterlyser besked från regeringen: Vad har
            man för bostadspolitik? Det här duger nämligen inte, mina vänner.
            Vi har utmaningar i hela Sverige. Men det enda som man gör är
            att problemat isera rent allmänt och uppträda mer som en kommentator
            än som ett statsråd. Det är, mina vänner, inte acceptabelt.
          </note>
          <note>
            Jag skulle återigen vilja ställa en fråga till både statsrådet
            och Hillevi Larsson. Konklusionen av det som Hillevi Larsson sa
            är att man egentligen vill och öppnar för att avskaffa ränteavdraget.
            Är det någonting som man överväger? Om man inte överväger det
            kan man för att utesluta detta säga att man absolut inte gör det.
            Men det har man inte gjort. Det gjorde inte Hillevi Larsson och
            inte heller statsrådet Kaplan. Jag skulle vilja ha detta klargjort.
          </note>
          <note>
            Statsrådet talar om en konstruktiv hållning. Konstruktivitet
            i min värld handlar faktiskt också om att göra saker. Konstruktivitet
            handlar inte om att bara tala och problematisera och sedan inte
            göra någonting.
          </note>
          <note>
            Återigen: Svar, besked och förslag efterfrågas.
          </note>
          <note type="speaker">
            Anf. 78 FREDRIK SCHULTE (M):
          </note>
          <note>
            Herr talman! Vi vill jättegärna föra konstruktiva samtal med
            regeringen och Mehmet Kaplan. Men det är lite svårt att föra konstruktiva
            samtal om man inte kan få en enda åsikt om ett enda förslag från
            Mehmet Kaplan om hur man kan få byggandet att öka.
          </note>
          <note>
            Jag räknade upp en lång lista med åtta olika punkter med konkreta
            förslag, och jag efterlyste vad Mehmet Kaplan rent allmänt tycker.
            Men jag fick inte ett enda svar. Han fortsätter att hemfalla till
            den argumentation som han hade i sitt första anförande om att
            det är infrastruktur, stadsmiljöplanering och energieffektivisering
            som ska lösa detta problem.
          </note>
          <note>
            Att satsa på miljonprogrammet ger inga fler bostäder. Att bygga
            infrastruktur är jättebra för den långsiktiga planeringen, och
            det är avgörande för tillväxten och så vidare. Men det är inte
            det som skapar byggnation av bostäder. Vi har gjort den största
            satsningen på infrastruktur på nästan fyra decennier, och det
            har inte förändrat grunderna för det låga byggandet i jämförelse
            med övriga Europa. Det är därför klart att det är någon annanstans
            som skon klämmer.
          </note>
          <note>
            Vi har dessutom en situation där våra byggbolag gör de största
            vinsterna och har de högsta kostnaderna i Europa. Då är det klart
            att det är någonting annat som spökar här.
          </note>
          <note>
            När vi presenterar konkreta förslag för detta vill Mehmet Kaplan
            inte ens kommentera dem. Då talar han allmänt om att vi ska föra
            konstruktiva dialoger. Vi måste tydligen återkomma med interpellationer
            i varje enskild sakfråga för att få ett ställningstagande från
            stadsbyggnadsministern.
          </note>
          <note>
            I Stockholmsregionen är det många kommuner som inte driver igenom
            planprocesser tillräckligt fort för att det ska bli någon byggnation.
            Detta måste vi ta tag i.
          </note>
          <note type="speaker">
            Anf. 79 Statsrådet MEHMET KAPLAN (MP):
          </note>
          <note>
            Herr talman! Jag vill än en gång tacka interpellanten och debattörerna
            som har deltagit i den här debatten.
          </note>
          <note>
            Det är flera saker här som jag inte kommer att kunna kommentera
            med anledning av hur debattsystemet ser ut. Men vi kommer att
            få tillfälle att debattera detta framöver också och dessutom på
            annat sätt lyfta fram dessa viktiga frågor.
          </note>
          <note>
            Jag vill kommentera några saker. Det ena handlar om det som Fredrik
            Schulte tog upp i ett tidigare inlägg, nämligen att det skulle
            bli mindre intressant att investera i bostadsrätter. Det är precis
            det som företrädare för Fredrik Schultes parti har sagt inte var
            meningen. Det är dessa signaler vi har fått och som har föranlett
            oss att be Boverket att följa upp denna regelförändring , som
            är problematisk för unga och studenter. Ta vilken stad som helst
            i Sverige och fråga unga och studenter, vilket jag gör, och jag
            får många sådana samtal. De klagar över situationen med bostadsbrist.
            Men de klagar också över de bostäder som finns för andrahandsuthyrning,
            där priserna är extremt höga. Det är de signaler vi får.
          </note>
          <note>
            Jag har gett Boverket i uppdrag att följa upp detta.
          </note>
          <note>
            När det gäller frågan som Mats Green tog upp, om jag som statsråd
            uppträder som en kommentator eller inte, är det så att åtta år
            med borgerlig bostadspolitik har lett oss till den punkt där vi
            är i dag. Vi försöker ha en aktiv bostadspolitik. Vi har föreslagit
            vissa saker som har röstats ned här, och andra saker har vi fått
            igenom.
          </note>
          <note>
            Jag är glad för att vi har stadsmiljöavtal. Jag är lite beklämd
            och bekymrad över att det finns riksdagsledamöter i den här debatten
            som tycker att detta är nålpengar. Jag kommer framöver också att
            presentera ett antal aktiva åtgärder.
          </note>
          <note>
            Tack till alla som deltog i debatten!
          </note>
          <note>
            Överläggningen var härmed avslutad.
          </note>
          <note>
            § 17 Bordläggning
          </note>
          <note>
            Följande dokument anmäldes och bordlades:
          </note>
          <note>
            Propositioner
          </note>
          <note>
            2014/15:62 Ändringar i lagen om tillståndsplikt för vissa kampsportsmatcher
          </note>
          <note>
            2014/15:68 Svenskt deltagande i Förenta nationernas stabiliseringsinsats
            i Mali
          </note>
          <note>
            2014/15:71 Förenklingar i anläggningslagen
          </note>
          <note>
            2014/15:73 Modernare lantmäterisammanträden
          </note>
          <note>
            2014/15:74 Ledningsrätt i tomträtt
          </note>
          <note>
            2014/15:76 Om katastrofmedicin som en del av svenska insatser
            utomlands m.m.
          </note>
          <note>
            2014/15:77 Genomförande av brottsofferdirektivet
          </note>
          <note>
            2014/15:79 Vidareutnyttjande av information från den offentliga
            förvaltningen
          </note>
          <note>
            2014/15:80 Införande av vissa internationella standarder i penningtvätts
            ­ lagen
          </note>
          <note>
            2014/15:81 Godkännanden för Kyotoprotokollets andra åtagandeperiod
          </note>
          <note>
            2014/15:83 Komplettering av lagen om åtgärder vid hindrande av
            fortsatt färd
          </note>
          <note>
            2014/15:85 Ökad individanpassning – en effektivare sfi och vuxenutbildning
          </note>
          <note>
            2014/15:86 Kroatiens anslutning till skiljemannakonventionen
          </note>
          <note>
            2014/15:87 Fortsatt giltighet av lagen om behandling av personuppgifter
            vid Institutet för arbetsmarknads- och utbildningspolitisk utvärdering
          </note>
          <note>
            2014/15:89 Lag om lokala aktionsgrupper och EG:s förordningar
            om strukturstöd och stöd till utveckling av landsbygden
          </note>
          <note>
            2014/15:95 Förstärkt skydd för fartygspassagerare
          </note>
          <note>
            Skrivelser
          </note>
          <note>
            2014/15:66 Verksamheten inom Europarådets ministerkommitté m.m.
            under andra halvåret 2013 och helåret 2014
          </note>
          <note>
            2014/15:67 Verksamheten inom Organisationen för säkerhet och
            samarbete i Europa (OSSE) under andra halvåret 2013 och helåret
            2014
          </note>
          <note>
            2014/15:90 Nordiskt samarbete 2014
          </note>
          <note>
            2014/15:103 Kommittéberättelse 2015
          </note>
          <note>
            2014/15:114 Strategisk exportkontroll 2014 – krigsmateriel och
            produkter med dubbla användningsområden
          </note>
          <note>
            Redogörelse
          </note>
          <note>
            2014/ 15:NR 1 Nordiska rådets svenska delegations berättelse
            om verksamheten under 2014
          </note>
          <note>
            § 18 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 13 mars
          </note>
          <note>
            2014/15:386 Tyngre lastbilar
          </note>
          <note>
            av Jessica Rosencrantz (M)
          </note>
          <note>
            till statsrådet Anna Johansson (S)
          </note>
          <note>
            2014/15:387 Arbetsgivaravgifterna i framtiden
          </note>
          <note>
            av Olof Lavesson (M)
          </note>
          <note>
            till statsrådet Kristina Persson (S)
          </note>
          <note>
            2014/15:388 Överskottsmålet
          </note>
          <note>
            av Niklas Wykman (M)
          </note>
          <note>
            till finansminister Magdalena Andersson (S)
          </note>
          <note>
            den 14 mars
          </note>
          <note>
            2014/15:389 Det palestinska fördömandet av utrikesministerns
            agerande
          </note>
          <note>
            av Carl-Oskar Bohlin (M)
          </note>
          <note>
            till utrikesminister Margot Wallström (S)
          </note>
          <note>
            2014/15:390 Diskriminering vid landets universitet och högskolor
          </note>
          <note>
            av Ida Drougge (M)
          </note>
          <note>
            till statsrådet Helene Hellmark Knutsson (S)
          </note>
          <note>
            2014/15:391 Kvalitet i Arbetsförmedlingens integrationsarbete
          </note>
          <note>
            av Solveig Zander (C)
          </note>
          <note>
            till arbetsmarknadsminister Ylva Johansson (S)
          </note>
          <note>
            2014/15:392 It på lärarutbildningen
          </note>
          <note>
            av Maria Stockhaus (M)
          </note>
          <note>
            till statsrådet Helene Hellmark Knutsson (S)
          </note>
          <note>
            2014/15:393 Överskottsmålet
          </note>
          <note>
            av Jonas Jacobsson Gjörtler (M)
          </note>
          <note>
            till finansminister Magdalena Andersson (S)
          </note>
          <note>
            2014/15:394 Regeringens exportstrategi avseende Mellanöstern
          </note>
          <note>
            av Hans Rothenberg (M)
          </note>
          <note>
            till närings- och innovationsminister Mikael Damberg (S)
          </note>
          <note>
            2014/15:395 Endometrios
          </note>
          <note>
            av Désirée Pethrus (KD)
          </note>
          <note>
            till statsrådet Gabriel Wikström (S)
          </note>
          <note>
            den 15 mars
          </note>
          <note>
            2014/15:396 Konsekvenser av försämrade diplomatiska relationer
          </note>
          <note>
            av Karin Enström (M)
          </note>
          <note>
            till utrikesminister Margot Wallström (S)
          </note>
          <note>
            2014/15:397 Risker med förändringar i RUT-reformen
          </note>
          <note>
            av Helena Bouveng (M)
          </note>
          <note>
            till finansminister Magdalena Andersson (S)
          </note>
          <note>
            2014/15:398 Ojnareskogen och bevarandet av unika naturvärden
          </note>
          <note>
            av Jens Holm (V)
          </note>
          <note>
            till klimat- och miljöminister Åsa Romson (MP)
          </note>
          <note>
            2014/15:399 Otillförlitliga språkanalyser
          </note>
          <note>
            av Christina Höj Larsen (V)
          </note>
          <note>
            till justitie- och migrationsminister Morgan Johansson (S)
          </note>
          <note>
            den 16 mars
          </note>
          <note>
            2014/15:400 Regeringens handels- och företagarpolitik
          </note>
          <note>
            av Lars Hjälmered (M)
          </note>
          <note>
            till närings- och innovationsminister Mikael Damberg (S)
          </note>
          <note>
            2014/15:401 Flygskattens effekt i andra länder
          </note>
          <note>
            av Edward Riedl (M)
          </note>
          <note>
            till statsrådet Anna Johansson (S)
          </note>
          <note>
            2014/15:402 Flygskattens effekt på utsläpp av växthusgaser
          </note>
          <note>
            av Edward Riedl (M)
          </note>
          <note>
            till statsrådet Anna Johansson (S)
          </note>
          <note>
            2014/15:403 Flygskattens effekt på sysselsättning, ekonomi och
            tillgänglighet
          </note>
          <note>
            av Edward Riedl (M)
          </note>
          <note>
            till statsrådet Anna Johansson (S)
          </note>
          <note>
            § 19 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 13 mars
          </note>
          <note>
            2014/15:300 Gradering av olika slags jobb
          </note>
          <note>
            av Maria Plass (M)
          </note>
          <note>
            till arbetsmarknadsminister Ylva Johansson (S)
          </note>
          <note>
            den 14 mars
          </note>
          <note>
            2014/15:301 Bristande uppföljning av dna-spår i polisutredningar
          </note>
          <note>
            av Beatrice Ask (M)
          </note>
          <note>
            till statsrådet Anders Ygeman (S)
          </note>
          <note>
            2014/15:302 Korrekta jämförelser av brottsstatistik
          </note>
          <note>
            av Beatrice Ask (M)
          </note>
          <note>
            till statsrådet Anders Ygeman (S)
          </note>
          <note>
            2014/15:303 Norrbotniabanan
          </note>
          <note>
            av Edward Riedl (M)
          </note>
          <note>
            till statsrådet Anna Johansson (S)
          </note>
          <note>
            2014/15:304 Åtgärder för att minska antalet renolyckor
          </note>
          <note>
            av Edward Riedl (M)
          </note>
          <note>
            till statsrådet Anna Johansson (S)
          </note>
          <note>
            2014/15:305 Gränsöverskridande skoterkörning
          </note>
          <note>
            av Edward Riedl (M)
          </note>
          <note>
            till statsrådet Anna Johansson (S)
          </note>
          <note>
            den 15 mars
          </note>
          <note>
            2014/15:306 Tillsättning av utredning
          </note>
          <note>
            av Johan Forssell (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2014/15:307 SINK-Skatt i stället för A-SINK för kulturarbetare
            i Öresundsregionen
          </note>
          <note>
            av Olof Lavesson (M)
          </note>
          <note>
            till finansminister Magdalena Andersson (S)
          </note>
          <note>
            2014/15:308 Överskottsmålet och den demografiska situationen
          </note>
          <note>
            av Fredrik Eriksson (SD)
          </note>
          <note>
            till finansminister Magdalena Andersson (S)
          </note>
          <note>
            den 16 mars
          </note>
          <note>
            2014/15:309 Flygskattens effekt på branschen
          </note>
          <note>
            av Edward Riedl (M)
          </note>
          <note>
            till statsrådet Anna Johansson (S)
          </note>
          <note>
            § 20 Kammaren åtskildes kl. 19.00.
          </note>
          <note>
            Förhandlingarna leddes
          </note>
          <note>
            av förste vice talmannen från sammanträdets början till och med
            § 13 anf. 41 (delvis),
          </note>
          <note>
            av tredje vice talmannen därefter till ajourneringen kl. 15.55
            och
          </note>
          <note>
            av förste vice talmannen därefter till sammanträdets slut.
          </note>
          <note>
            Vid protokollet
          </note>
          <note>
            LISA GUNNFORS
          </note>
          <note>
            /Eva-Lena Ekman
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Anmälan om ersättare
          </note>
          <note>
            § 3 Anmälan om kompletteringsval
          </note>
          <note>
            § 4 Utökning av antalet suppleanter
          </note>
          <note>
            § 5 Val av extra suppleanter
          </note>
          <note>
            § 6 Anmälan om fördröjda svar på interpellationer
          </note>
          <note>
            § 7 Anmälan om faktapromemoria
          </note>
          <note>
            § 8 Ärenden för bordläggning
          </note>
          <note>
            § 9 Svar på interpellation 2014/15:330 om orimliga återbetalningskrav
          </note>
          <note>
            Anf. 1 Socialförsäkringsminister ANNIKA STRANDHÄLL (S)
          </note>
          <note>
            Anf. 2 WIWI-ANNE JOHANSSON (V)
          </note>
          <note>
            Anf. 3 HILLEVI LARSSON (S)
          </note>
          <note>
            Anf. 4 Socialförsäkringsminister ANNIKA STRANDHÄLL (S)
          </note>
          <note>
            Anf. 5 WIWI-ANNE JOHANSSON (V)
          </note>
          <note>
            Anf. 6 HILLEVI LARSSON (S)
          </note>
          <note>
            Anf. 7 Socialförsäkringsminister ANNIKA STRANDHÄLL (S)
          </note>
          <note>
            Anf. 8 WIWI-ANNE JOHANSSON (V)
          </note>
          <note>
            § 10 Svar på interpellation 2014/15:335 om skärpta straff för
            inbrott
          </note>
          <note>
            Anf. 9 Justitie- och migrationsminister MORGAN JOHANSSON (S)
          </note>
          <note>
            Anf. 10 EDWARD RIEDL (M)
          </note>
          <note>
            Anf. 11 BORIANA ÅBERG (M)
          </note>
          <note>
            Anf. 12 Justitie- och migrationsminister MORGAN JOHANSSON (S)
          </note>
          <note>
            Anf. 13 EDWARD RIEDL (M)
          </note>
          <note>
            Anf. 14 BORIANA ÅBERG (M)
          </note>
          <note>
            Anf. 15 Justitie- och migrationsminister MORGAN JOHANSSON (S)
          </note>
          <note>
            Anf. 16 EDWARD RIEDL (M)
          </note>
          <note>
            Anf. 17 Justitie- och migrationsminister MORGAN JOHANSSON (S)
          </note>
          <note>
            § 11 Svar på interpellation 2014/15:349 om elektronisk fotboja
            vid kontaktförbud
          </note>
          <note>
            Anf. 18 Justitie- och migrationsminister MORGAN JOHANSSON (S)
          </note>
          <note>
            Anf. 19 JOHAN PEHRSON (FP)
          </note>
          <note>
            Anf. 20 HILLEVI LARSSON (S)
          </note>
          <note>
            Anf. 21 Justitie- och migrationsminister MORGAN JOHANSSON (S)
          </note>
          <note>
            Anf. 22 JOHAN PEHRSON (FP)
          </note>
          <note>
            Anf. 23 HILLEVI LARSSON (S)
          </note>
          <note>
            Anf. 24 Justitie- och migrationsminister MORGAN JOHANSSON (S)
          </note>
          <note>
            Anf. 25 JOHAN PEHRSON (FP)
          </note>
          <note>
            Anf. 26 Justitie- och migrationsminister MORGAN JOHANSSON (S)
          </note>
          <note>
            § 12 Svar på interpellation 2014/15:329 om robustheten i det
            svenska telenätet
          </note>
          <note>
            Anf. 27 Statsrådet MEHMET KAPLAN (MP)
          </note>
          <note>
            Anf. 28 ERIK OTTOSON (M)
          </note>
          <note>
            Anf. 29 Statsrådet MEHMET KAPLAN (MP)
          </note>
          <note>
            Anf. 30 ERIK OTTOSON (M)
          </note>
          <note>
            Anf. 31 Statsrådet MEHMET KAPLAN (MP)
          </note>
          <note>
            Anf. 32 ERIK OTTOSON (M)
          </note>
          <note>
            Anf. 33 Statsrådet MEHMET KAPLAN (MP)
          </note>
          <note>
            § 13 Svar på interpellation 2014/15:339 om fortsatta regelförenklingar
            inom bostadspolitiken
          </note>
          <note>
            Anf. 34 Statsrådet MEHMET KAPLAN (MP)
          </note>
          <note>
            Anf. 35 MATS GREEN (M)
          </note>
          <note>
            Anf. 36 NINA LUNDSTRÖM (FP)
          </note>
          <note>
            Anf. 37 Statsrådet MEHMET KAPLAN (MP)
          </note>
          <note>
            Anf. 38 MATS GREEN (M)
          </note>
          <note>
            Anf. 39 NINA LUNDSTRÖM (FP)
          </note>
          <note>
            Anf. 40 OLA JOHANSSON (C)
          </note>
          <note>
            Anf. 41 FREDRIK SCHULTE (M)
          </note>
          <note>
            Anf. 42 Statsrådet MEHMET KAPLAN (MP)
          </note>
          <note>
            Anf. 43 MATS GREEN (M)
          </note>
          <note>
            Anf. 44 OLA JOHANSSON (C)
          </note>
          <note>
            Anf. 45 FREDRIK SCHULTE (M)
          </note>
          <note>
            Anf. 46 Statsrådet MEHMET KAPLAN (MP)
          </note>
          <note>
            § 14 Svar på interpellation 2014/15:352 om bostadssituationen
            för utsatta kvinnor
          </note>
          <note>
            Anf. 47 Statsrådet MEHMET KAPLAN (MP)
          </note>
          <note>
            Anf. 48 NINA LUNDSTRÖM (FP)
          </note>
          <note>
            Anf. 49 HILLEVI LARSSON (S)
          </note>
          <note>
            Anf. 50 NOOSHI DADGOSTAR (V)
          </note>
          <note>
            Anf. 51 Statsrådet MEHMET KAPLAN (MP)
          </note>
          <note>
            Anf. 52 NINA LUNDSTRÖM (FP)
          </note>
          <note>
            Anf. 53 HILLEVI LARSSON (S)
          </note>
          <note>
            Anf. 54 NOOSHI DADGOSTAR (V)
          </note>
          <note>
            Anf. 55 Statsrådet MEHMET KAPLAN (MP)
          </note>
          <note>
            Anf. 56 NINA LUNDSTRÖM (FP)
          </note>
          <note>
            Anf. 57 Statsrådet MEHMET KAPLAN (MP)
          </note>
          <note>
            § 15 Svar på interpellation 2014/15:358 om bostäder på Bromma
            flygplats
          </note>
          <note>
            Anf. 58 Statsrådet MEHMET KAPLAN (MP)
          </note>
          <note>
            Anf. 59 LARS TYSKLIND (FP)
          </note>
          <note>
            Anf. 60 Statsrådet MEHMET KAPLAN (MP)
          </note>
          <note>
            (forts.)
          </note>
          <note>
            Ajournering
          </note>
          <note>
            Återupptagna förhandlingar
          </note>
          <note>
            § 15 (forts.) Svar på interpellation 2014/15:358 om bostäder
            på Bromma flygplats
          </note>
          <note>
            Anf. 61 LARS TYSKLIND (FP)
          </note>
          <note>
            Anf. 62 Statsrådet MEHMET KAPLAN (MP)
          </note>
          <note>
            Anf. 63 LARS TYSKLIND (FP)
          </note>
          <note>
            Anf. 64 Statsrådet MEHMET KAPLAN (MP)
          </note>
          <note>
            § 16 Svar på interpellation 2014/15:364 om regeringsutspel om
            bostadspolitiska satsningar
          </note>
          <note>
            Anf. 65 Statsrådet MEHMET KAPLAN (MP)
          </note>
          <note>
            Anf. 66 MATS GREEN (M)
          </note>
          <note>
            Anf. 67 NINA LUNDSTRÖM (FP)
          </note>
          <note>
            Anf. 68 OLA JOHANSSON (C)
          </note>
          <note>
            Anf. 69 HILLEVI LARSSON (S)
          </note>
          <note>
            Anf. 70 Statsrådet MEHMET KAPLAN (MP)
          </note>
          <note>
            Anf. 71 MATS GREEN (M)
          </note>
          <note>
            Anf. 72 NINA LUNDSTRÖM (FP)
          </note>
          <note>
            Anf. 73 OLA JOHANSSON (C)
          </note>
          <note>
            Anf. 74 HILLEVI LARSSON (S)
          </note>
          <note>
            Anf. 75 FREDRIK SCHULTE (M)
          </note>
          <note>
            Anf. 76 Statsrådet MEHMET KAPLAN (MP)
          </note>
          <note>
            Anf. 77 MATS GREEN (M)
          </note>
          <note>
            Anf. 78 FREDRIK SCHULTE (M)
          </note>
          <note>
            Anf. 79 Statsrådet MEHMET KAPLAN (MP)
          </note>
          <note>
            § 17 Bordläggning
          </note>
          <note>
            § 18 Anmälan om interpellationer
          </note>
          <note>
            § 19 Anmälan om frågor för skriftliga svar
          </note>
          <note>
            § 20 Kammaren åtskildes kl. 19.00.
          </note>
          <note>
            Tryck: Elanders, Vällingby 2015
          </note>
        </div>
      </body>
    </text>
  </TEI>
</teiCorpus>
