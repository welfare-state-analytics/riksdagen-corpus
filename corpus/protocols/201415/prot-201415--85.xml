<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201415</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201415</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201415--85</head>
          <docDate when="2015-04-14 00:00:00">2015-04-14 00:00:00</docDate>
        </div>
      </front>
      <body>
        <div>
          <note>
            § 1 Aktuell debatt om tillgång till statlig service i hela landet
          </note>
          <note type="speaker">
            Anf. 1 ANNIE LÖÖF (C):
          </note>
          <note>
            Herr talman! Det sprids nu en oro i landet över vilken utveckling
            den nya vänsterregeringen driver fram. Ett batteri av jobb- och
            företagsfientliga förslag är nu på väg att genomföras.
          </note>
          <note>
            Ett tecken i tiden är att vi häromveckan kunde läsa om att nio
            skatteverkskontor läggs ned. Det är i Värnamo och Hudiksvall,
            i Enköping och Simrishamn. Vi talar om inte om yttersta glesbygd
            eller avfolkningsbygder utan om mindre och livskraftiga samhällen
            runt om i Sverige vilkas möjlighet att leva och växa steg för
            steg undermineras.
          </note>
          <note>
            Den är en tragisk trend som tyvärr känns helt logisk utifrån
            regeringens agenda. Sverige har en regering som avvecklade Landsbygdsdepartementet
            och tillsatte en stadsutvecklingsminister. Det är en regering
            där finansminister på allvar tycks mena att ROT-företaget Målaren
            i Luleå ska flytta för att bygga bostäder i de större städerna.
          </note>
          <note>
            Det är ingenting annat än en miljardrullning från små företag
            på landsbygden till byggjättarnas fickor i de större städerna.
            Det är klassisk socialdemokratisk flyttlasspolitik uppdaterad
            för 2010-talet. Det bidrar inte till bibehållen service och livskraftiga
            samhällen i hela landet.
          </note>
          <note>
            Landsbygden begär inte det omöjliga. Den begär inte särbehandling
            eller särskilda förmåner. Det enda landsbygden begär är att regeringen
            ska se till att det finns möjlighet att bo, driva företag och
            kunna jobba och att det ska kunna finnas statlig service tillgänglig
            där precis som här.
          </note>
          <note>
            Det är därför Centerpartiet har begärt denna aktuella debatt
            om hur servicen nedmonteras i hela landet. Regeringen måste ta
            av sig skygglapparna och se den stora potential som finns runt
            om i landet.
          </note>
          <note>
            Min förhoppning var att möta landsbygdsministern i denna debatt
            eftersom frågeställningen är så tydligt kopplad till dennes portfölj.
            Jag hoppas nu att Sven-Erik Bucht som landsbygdsminister lyssnar
            på den här debatten.
          </note>
          <note type="speaker">
            Anf. 2 Statsrådet ARDALAN SHEKARABI (S):
          </note>
          <note>
            Herr talman! Bakom oss ligger åtta år med en regering bestående
            av Moderaterna, Folkpartiet, Kristdemokraterna och Centerpartiet.
            För ett drygt år sedan, i mars 2014, sammanfattade den dåvarande
            regeringen sina insatser på det förvaltningspolitiska området
            sedan 2006 i en skrivelse till riksdagen.
          </note>
          <note>
            I skrivelsen gör den förra regeringen bedömningen att utvecklingen
            i myndigheternas lokala service i huvudsak är positiv. Man är
            nöjd med situationen som den är och pekar på att det är varje
            enskild myndighet som är bäst lämpad att bedöma om och var den
            behöver vara lokalt närvarande.
          </note>
          <note>
            Jag har ett mycket stort förtroende för våra myndigheter och
            deras ledningar. Den förra regeringen avsade sig helhetsansvaret
            för utvecklingen. Låt mig därför vara tydlig: Staten ska hålla
            ihop vårt samhälle, inte splittra det.
          </note>
          <note>
            I den kommande debatten är det viktigt att komma ihåg att i frågan
            om statlig service och statlig närvaro har utvecklingen stått
            still i åtta långa år. Låt mig korrigera: Utvecklingen har gått
            bakåt.
          </note>
          <note>
            I ett land med Europas snabbaste urbaniseringstakt hade det varit
            rim ­ ligt om den tidigare regeringen åtminstone gjort något för
            att fö lja utveck ­ lingen. I stället valde den att vara passiv.
            Det kommer inte att råda något tvivel om att den nuvarande regeringen
            väljer en annan inriktning.
          </note>
          <note>
            Under de två mandatperioder den borgerliga regeringen styrde
            blev de statliga jobben fler i exempelvis Stockholms län men minskade
            kraftigt i andra. I Annie Lööfs Jönköpings län försvann 297 statliga
            jobb 2006–2014, och i Ulf Bergs Dalarnas län försvann hela 506
            statliga jobb under samma period, för att bara ta några exempel.
            Listan kan göras längre.
          </note>
          <note>
            Herr talman! Frågan om hela Sveriges utveckling är förvisso större
            än att enbart handla om de statliga jobben. Det är därför desto
            värre att den förra regeringen på fler punkter har bedrivit en
            politik som ökat den regio ­ nala klyftan.
          </note>
          <note>
            Den regering Annie Lööf satt i gick emot en enig parlamentarisk
            utredning om det kommunala skatteutjämningssystemet och införde
            en moderatmiljard speciellt riktad till de rikaste kommunerna
            i Sverige, de allra flesta i Stockholms län. Det är dags att göra
            om och göra rätt, Annie Lööf. Detta särskilda bidrag ska fördelas
            på ett mer rättvist sätt.
          </note>
          <note>
            På motsvarande sätt kommer vi, till skillnad från den förra regeringen,
            att ta initiativ till en fördjupad dialog om myndigheternas lokalisering.
            Det är uppenbart att det finns behov av mer helhetstänk i staten.
            Myndigheterna är redan i dag skyldiga att samverka. Det gäller
            också vid lokaliseringsbeslut.
          </note>
          <note>
            Det är inte ändamålsenligt om enskilda myndigheter förändrar
            sin organisation utan hänsyn till om andra myndigheter på samma
            ort också drar ned på sin lokala närvaro. Därför ser regeringen
            ett behov av en tydligare styrning av myndigheternas lokalisering.
            En ansvarstagande regering ser till att hela landet håller ihop.
          </note>
          <note>
            Regeringen kommer inom kort att ge Statskontoret i uppdrag att
            följa upp hur statliga myndigheters beslut om lokalisering påverkar
            service och närvaro i hela landet. Utifrån detta underlag är jag
            beredd att tydliggöra de principer som gäller för myndigheternas
            lokalisering. Det måste råda en balans mellan effektivitet och
            närvaro. Det kan tyckas uppseendeväckande att den sortens helhetsbild
            och initiativ har saknats de senaste åren. Tidigare regering har
            helt enkelt inte varit intresserad.
          </note>
          <note>
            Det är min bestämda uppfattning att regeringen har ett övergripande
            ansvar för den statliga servicen och närvaron. Därför behöver
            utvecklingen av myndigheternas lokalisering följas upp på ett
            mer samlat sätt än i dag. Därför behöver också dialogen med myndigheterna
            fördjupas i dessa frågor jämfört med hur det har fungerat under
            de senaste åtta åren. Vårt land ska även fortsättningsvis bygga
            på sammanhållning och tillit.
          </note>
          <note>
            (Applåder)
          </note>
          <note type="speaker">
            Anf. 3 ULF BERG (M):
          </note>
          <note>
            Herr talman! Det är intressant att höra statsrådet konstatera
            att allt ont beror på den förra regeringen. Det gör mig naturligtvis
            orolig. Då kommer vi inte att lösa den problematik som finns.
          </note>
          <note>
            Jag blev politiskt aktiv för 30 år sedan. Även om vi kallar detta
            för en aktuell debatt kan jag ge ett vittnesmål från min hemkommun
            Avesta i södra Dalarna där det hela tiden har försvunnit statliga
            jobb.
          </note>
          <note>
            Det började med postsorteringen som försvann från Krylbo. Skatteverket
            har försvunnit. Åklagarmyndigheten har försvunnit. På den gamla
            goda tiden – jag är polis – kom åklagaren ned till oss som jobbade
            ute och kunde ge oss direktiv som en del i brottsbekämpningen.
          </note>
          <note>
            Jag kommer ihåg en gång när vi hade fått tag på en person som
            var på väg in i en sommarstuga som den inte var ägare till och
            som hade lite stöldgods i bilen. Personen blev anhållen, och vi
            klarade ut ytterligare ett brott. Jag kan garantera att det inte
            sker i dag. Den närheten finns inte. Här finns det mycket att
            göra när det gäller den delen.
          </note>
          <note>
            Där välkomnar jag att statsrådet tydligt säger att man behöver
            se över var statliga jobb ska finnas. I Dalarna finns bra exempel
            där man för många år sedan har utlokaliserat Vägverket och Trafikverket
            till Borlänge. Det har varit otroligt gynnsamt för Borlänge och
            de arbetstillfällen som är där.
          </note>
          <note>
            Vi är många som tycker att våra ungdomar ska åka till universitet
            och högskola och studera. Det är jättebra, speciellt på orter
            där de inte finns. Det är klart att ungdomar ska komma ut och
            studera. Men det är ett stort problem, för i bästa fall kommer
            man tillbaka när man är mogen för äldreomsorgen i sin hemkommun.
          </note>
          <note>
            Jobben finns nämligen inte. De akademiska jobben försvinner,
            och här har staten ett ansvar. Om jag fortsatt håller mig i mitt
            hemlän är Ludvika ett av de kontor som är aktuella. Förra mandatperioden
            var det skattekontoret i Mora som fick flytta till Falun, och
            nu är det Ludvika i nästa steg. När hon får jobb som ingenjör
            på ABB i Ludvika är det klart att det vore perfekt om han kunde
            få jobb på Skatteverkets kontor i Ludvika, för att de ska slippa
            transporter och liknande. Staten har alltså ett väldigt stort
            ansvar för hur det här ska gå till.
          </note>
          <note>
            Jag kan också se hur polisen sakta men säkert har blivit centraliserad.
            Jag har en kollega som jobbar uppe i Arjeplog. Det kanske är någon
            här som inte riktigt vet var det ligger; det ligger norr om Norrtull,
            ca 100 mil bort. Blå linjen slutar betydligt tidigare, så det
            går ingen tunnelbana dit heller. Där uppe finns det kanske polis
            i Luleå på nätterna.
          </note>
          <note>
            Hur gör då polisen när någon ringer in och talar om att de har
            sett en misstänkt rattfyllerist i Arjeplog och man inte har någon
            patrull? Man har ingen beredskap, ingenting. Jo, man sysslar med
            kreativ bokföring. Man ser till att det i händelserapporten står
            ”Kontroll person/fordon”. Då är det inte prio ett. Man kan inte
            skriva ”misstänkt rattfyllerist”, för det vore prio ett. Då syns
            det att man inte har skickat en bil.
          </note>
          <note>
            Det är klart att staten har ett otroligt ansvar för att de som
            bor ute i landsbygd, och även de som bor där det är färre invånare
            än i landsbygd, har tillgång till polisiär närvaro när brottet
            är framme. Jag ska inte säga att staten lägger bördor på kommuner,
            men staten är jättebra på att ställa krav på dem. Det är en översiktsplan,
            och det kan vara en räddningstjänstplan. Därför vet folk ungefär
            hur lång tid det tar innan räddningstjänsten kommer om utedasset
            börjar brinna där hemma. Men om den dubbla nöden drabbar en när
            man sitter där, så att det blir fråga om ett överfall mot person,
            när kommer polisen om man ringer? Är det någon som kan visa mig
            planen där det finns en idé för när polisen ska komma om ett brott
            begås? Nej, för den finns inte.
          </note>
          <note>
            Staten, det vill säga vi som sitter och bestämmer i denna kammare
            – plus naturligtvis regeringen, som har huvudansvaret – har sett
            till att man nu har ett verktyg. Vi har en polismyndighet. Utnyttja
            det verktyget så att vi kan se till att man får polisiär närvaro
            över hela den geografiska ytan och inte bara i storstäderna! Människor
            som bor på landsbygden har lika stor rätt till trygghet som människor
            som bor i städer. Jag kan säga att jag säkert bor betydligt tryggare
            här i centrala Stockholm. Många tycker att det är otäckt, men
            så är det inte.
          </note>
          <note>
            Det finns alltid väldigt mycket vi har att jobba med. Jag ska
            i mi na kommande inlägg återkomma till att jag inte tror att staten
            ordnar allt, men låt mig avslutningsvis i detta inlägg konstatera
            att urbaniseringen i Sverige nästan är av världsklass. Vad beror
            det på? Jo, människor gör precis det vi har bestämt. Vi höjer
            fordonsskatter, bensinskatter och annat och talar om att de ska
            sluta åka bil. Jaha, men ursäkta – där jag bor måste man ha två
            bilar. Det är dyrt.
          </note>
          <note>
            Till slut inser familjen att man kan göra lite avdrag för arbetsresor.
            Allt annat blir dock dyrt, som att åka till affären och skjutsa
            barnen till hockey- eller fotbollsträningen. Föreningen hemma
            i byn har nämligen lagt ned, så man måste åka till centralorten.
            Det blir dyrt. Till slut inser man, när man räknar debet och kredit,
            att det blir billigare att flytta till stan . Ibland gör alltså
            folk som politiken bestämmer. Därför måste vi ha en ny politik
            på området.
          </note>
          <note>
            (Applåder)
          </note>
          <note type="speaker">
            Anf. 4 ANDERS FORSBERG (SD):
          </note>
          <note>
            Herr talman! Även jag vill börja med att tacka Centerpartiet
            för initiativet till den här debatten, som alltså handlar om tillgången
            till statlig service i hela landet. Det är intressant att Centerpartiet
            har valt att väcka debatten, och jag ser med tillförsikt fram
            emot att ta del av vad allianspartierna ska kunna åstadkomma i
            så kallad död opposition som de inte lyckades åstadkomma under
            åtta års regeringsinnehav.
          </note>
          <note>
            Herr talman! Från Sverigedemokraternas sida ser vi positivt på
            landsbygdens inneboende kraft och tillgångar. Samtidigt kan vi
            inte förneka de problem som finns, inte minst vad gäller avfolkning
            och tillgång till arbete och service på landsbygden. I dag lever,
            bor och verkar ungefär 1,4 miljoner svenskar på landsbygden. Dessa
            människor bidrar till en levande och livskraftig landsbygd genom
            sitt värv inom till exempel jord- och skogsbruk eller tillverkningsindustrin.
            Dessutom ser vi en växande landsbygdsturism, vilket i sig har
            en positiv effekt på både sysselsättning och befolkning.
          </note>
          <note>
            En god infrastruktur är en viktig faktor, då fysisk och digital
            kommunikation är nödvändiga förutsättningar för en regional tillväxt.
            Sverigedemokraterna anser att staten bör ha en aktiv roll vad
            gäller regional tillväxt. I ett samspel mellan det offentliga
            och det privata ligger utmaningen inte i att fördela en kaka utan
            i att få den att växa. Olika styrmedel som regler, skatter och
            subventioner är viktiga insatser, men man kan inte lösa de stora
            utmaningarna på längre sikt.
          </note>
          <note>
            Målsättningen måste vara att skapa de förutsättningar som behövs
            för en stabil och hållbar tillväxt för företag och för att våra
            medborgare ska kunna bo och verka i landets alla regioner. För
            att uppnå denna målsättning krävs ett flertal åtgärder när det
            gäller offentlig och kommersiell service i hela landet, en god
            infrastruktur och utlokalisering av statliga myndigheter.
          </note>
          <note>
            Herr talman! En förutsättning för en levande landsbygd är god
            tillgång till offentlig service. Under två decennier har vi sett
            den offentliga servicen på landsbygden försämras beträffande utbud,
            kvalitet och tillgänglighet. Det gäller främst den statliga servicen,
            som i sin tur påverkar det privata utbudet av tjänste- och varuservice.
            För att kompensera för detta har myndigheterna utökat möjligheterna
            att till exempel använda internet eller telefon för att utnyttja
            servicen, vilket för många kanske är ett fullgott alternativ.
            Det finns dock många människor i vårt land som av olika skäl inte
            kan eller vill använda en dator.
          </note>
          <note>
            Vi i Sverigedemokraterna är oroade över denna utveckling och
            vill stärka medborgarservicen genom ökad samverkan, till exempel
            genom lokala servicepunkter eller medborgarkontor. Fysiska möten
            kan ibland av praktiska skäl inte åstadkommas, men man kan inom
            ramen för dessa mötesplatser och med hjälp av modern teknik verka
            för personliga möten på distans. Det kan ge alla medborgare likvärdig
            tillgång till service.
          </note>
          <note>
            Herr talman! Infrastruktur handlar inte enbart om transportmöjligheter
            utan omfattar även teknisk infrastruktur för kommunikation, såsom
            bredband. Behovet av tillgång till god infrastruktur för kommunikation
            blir i dag allt större, och den ambitionsnivå som finns – att
            90 procent av hushållen ska ha tillgång till snabbt bredband 2020
            – är inte tillräcklig. Tyvärr lär landsbygden sannolikt höra till
            dem som står kvar bland de utelämnade 10 procenten. Att utelämna
            10 procent av Sveriges hushåll är att ha alltför lågt ställda
            mål, anser vi. Vi vill därför höja ambitionsnivån och förnya bredbandsstrategin.
          </note>
          <note>
            Herr talman! S edan den ekonomiska krisen på 1990-talet finns
            det en generell trend att bankerna tar mindre risker vid företagslån.
            Det kanske är sunt i sig, men det drabbar företag på avfolkningsorter
            särskilt hårt. När det gäller industrifastigheter kräver bankerna
            generellt en högre säkerhet och i stort sett ett större eget kapital
            vid investeringar. Vi anser att företag som på affärsmässigt goda
            grunder har för avsikt att expandera inte ska behöva stoppas av
            detta dilemma.
          </note>
          <note>
            Sverigedemokraterna föreslår också att en landsbygdsfond byggs
            upp, och för att finansiera detta vill vi höja mineralersättningen
            till totalt 5 pro ­ cent av det värde som bryts. Av detta skulle
            1,5 promille tillfalla mark ­ ägaren, och återstående skulle tillfalla
            en statlig fond som skulle syssla med utveckling och sysselsättning
            på landsbygden.
          </note>
          <note>
            Herr talman! Ett starkt näringsliv med både små och större företag
            är viktigt för en framgångsrik region, ur många perspektiv . Det
            skapar såväl arbetstillfällen och köpkraft i som skatteintäkter
            till en kommun. Småföretagen har stått för en stor del av skatteintäkterna
            till och köpkraften i en kommun, och de har även stått för sysselsättningstillväxten
            under tidigare högkonjunkturer. De kommer att spela en nyckelroll
            också i fortsättningen. En framgångsrik regionalpolitik måste
            därför bygga på en näringspolitik som inriktar sig just på företagen
            och småföretagarna.
          </note>
          <note>
            Vi vill minska lönekostnaderna och den administrativa bördan,
            och vi vill helt avskaffa den allmänna löneavgiften för samtliga
            företag med upp till nio anställda. Det skulle innebära att över
            300 000 småföretag undantogs från den allmänna löneavgiften, och
            tillsammans med det kraftigt lindrade sjuklöneansvaret skulle
            det innebära stora möjligheter för de små företagen att växa sig
            större och anställa fler.
          </note>
          <note>
            Herr talman! ”Principen om att hela Sverige skall leva är mycket
            viktigt för Sverigedemokraterna.” Jag citerar ur vårt principprogram.
          </note>
          <note>
            I slutändan är regionalpolitik en ideologisk fråga, för som ett
            social ­ konservativt och nationalistiskt parti betonar vi vikten
            av en solidarisk för ­ delningspolitik mellan regioner såväl som
            mellan grupper i samhället. Na ­ tionell solidaritet ur olika
            aspekter bidrar till en sammanhållning kring gemensamma värden
            som i slutändan skapar goda normer och värderingar i nationen.
            Vi vill motverka rotlöshet. Vi vill ge människorna redskap för
            att kunna bo kvar i sin hembygd, där generation efter generation
            har levt och verkat. Graden av samhörighet är högre i mindre orter,
            anser vi, vilket är positivt, för dagens extrema fokus på individen
            och mångkulturen leder endast till ensamhet, splittring och normupplösning.
          </note>
          <note type="speaker">
            Anf. 5 EMMA NOHRÉN (MP):
          </note>
          <note>
            Herr talman! Vi är här i dag för att på Centerns initiativ debattera
            nedmonteringen av statlig service. Jag välkomnar debatten – den
            är välbehövlig – men hade kanske föredragit konstruktiva samtal
            i stället.
          </note>
          <note>
            Jag måste också säga att det är modigt av Centern att efterfråga
            en sådan här debatt, då facit för landsbygden efter de senaste
            åtta åren, när de här suttit med och styrt, är minst sagt dystert.
            Vi får väl säga att ledamoten Ulf Berg var lite mer försiktig.
            Redan i landsbygdsdebatten tidigare i år, i februari, erkände
            han att Moderaterna kanske inte hade världens bästa landsbygdspolitik
            men att de var på uppsving.
          </note>
          <note>
            Det är inte så konstigt att den här landsbygdsdebatten och frågan
            om statliga jobb har kommit upp. Under de åtta borgerliga åren
            centraliserades tusentals statliga jobb bort från landsbygden
            till förmån för staden. Vi hörde tidigare hur statsrådet redogjorde
            för att drygt 800 jobb från Annie Lööfs och Ulf Bergs hemlän har
            försvunnit, medan vi har fått över 2 400 jobb i Stockholm. Lägg
            därtill att var sjätte landsbygdsskola och var tionde biblioteksfilial
            har stängts ned i landet och att flera regionala högskolor har
            fått minska eller helt enkelt stänga. Det finns inte längre högskolor
            i Hässleholm, Härnösand och Skara efter Alliansen politik. Det
            får inte bli mer av detta.
          </note>
          <note>
            Den borgerliga politiken har varit ganska förödande för landsbygden.
            Den nedmonterade infrastrukturen kan bli svår att reparera. Även
            om jobben kommer ute i landet – vi satsar stort på gröna jobb
            i hela landet – ska det mycket till för att en familj ska flytta
            ut till en bygd där skolan redan är stängd, affären ligger flera
            mil bort och organiserade fritidsaktiviteter är en utopi. Därför
            välkomnar jag den här debatten och hoppas att vi alla tillsammans
            kommer att jobba aktivt för att landsbygdspolitiken ska bli hållbar
            och att vi får en ekologiskt, ekonomiskt och socialt hållbar landsbygdspolitik.
            Och vi måste göra det nu.
          </note>
          <note>
            I och för sig är vi här för att prata om statlig service i landet,
            och vi får skilja på frågor om myndigheternas service och frågor
            som rör sysselsättning eller antalet arbetstillfällen på en ort.
            Men jag tror inte att det ena utesluter det andra, och även om
            det är statlig service som vi ska diskutera måste vi få komma
            in på landsbygdsfrågor. Utan aktiv landsbygdspolitik blir det
            inga fler invånare kvar som kan nyttja den statliga servicen.
          </note>
          <note>
            Nu, efter åtta år med allianspolitik och till råga på allt en
            regering som regerar på en alliansbudget, har vi problem. Under
            den förra regeringen har det inte funnits en samlad bild vad gäller
            den statliga närvaron i hela landet. Det har inte funnits ett
            helhetstänk. Myndigheterna har inte fått några tydliga signaler
            om att de ska ha närvaro i hela landet. Men det får de nu. Som
            ministern sa kommer vi att ge Statskontoret ett uppdrag. Det kommer
            att innebära en förändring.
          </note>
          <note>
            Centern har hittills varit duktig på att rada upp problemen.
            Men jag ser inga förslag. Ledamoten Annie Lööf skrev i en debattartikel
            i helgen att de ” vill stoppa nedmonteringen av offentlig service,
            sänka kostnaderna för företagen på landsbygden och satsa på att
            bygga ut vägar och järnvägar. Och inte minst vill vi förbättra
            mobil- och surftäckningen i hela landet. ”
          </note>
          <note>
            Vem vill inte det? Har Centern bra förslag är inte jag den som
            säger nej. Men jag ser ingenting, hur ni vill göra detta. Men
            det har vi. Vi vill stoppa nedmonteringen av statlig service ,
            och därför kommer Statskontoret att få i uppdrag att titta över
            hur lokalisering påverkar, hur myndigheter kan utlokaliseras.
            Vi gör också satsningar i budgeten på det som Annie Lööf räknar
            upp. Vi satsar till exempel 3,25 miljarder inom ramen för landsbygdsprogrammet
            för en bredbandsutbyggnad till 2020. Lägg därtill de 1,2 miljarderna
            från regionalfondsprogrammen i norra Sverige. Ni ville satsa på
            järnväg. Det gör vi redan nu i vårbudgeten. Det är 620 miljoner
            kronor i år och 1,24 miljarder per år därefter . Det är klimatsmart,
            ger jobb och är bra för hela Sverige.
          </note>
          <note>
            Om vi fortsätter på det kommer det också i hela landet att finnas
            pengar att söka till lokala klimatinvesteringar. I år kommer det
            att vara 125 miljoner och därefter 600 miljoner per år. Det kommer
            att kunna användas till ökad kollektivtrafik, cykelbanor, laddinfrastruktur
            för elfordon, utbyggnad av fjärrvärme, biogasanläggningar och
            andra innovativa tekniska lösningar. Det ger klimatsmarta jobb
            i hela Sverige. Metanreduceringsstödet skapar också både jobb
            och en hållbar framtid.
          </note>
          <note>
            Något som också kommer att gynna landsbygden är hårdsatsningen
            på skötsel och skydd av svensk natur. Det är 430 miljoner i år
            till Kiruna, bara i år, och sedan fortsätter vi. Lägg därtill
            andra satsningar, 2 miljarder på fler lärare i skolan. Det ger
            jobb till hela Sverige.
          </note>
          <note>
            Anledningen till att man bor där man bor är lika många som det
            finns människor som bor där de bor. Det behövs vissa förutsättningar
            för att man ska kunna bo, leva och verka i ett modernt samhälle.
            Där har vi politiker en roll att spela.
          </note>
          <note>
            Vi i den här regeringen tar ansvar för att vi ska kunna göra
            det. Vi får dock inte stoppa vårt arbete där, utan vi kommer att
            behöva sätta på landsbygdsglasögonen och se hur våra beslut påverkar
            samhället inte bara fördelningspolitiskt utan också regionalfördelningsmässigt.
            Jag är glad över att ingå i en regering som har parollen ”ett
            Sverige som håller ihop”. För att lyckas kommer vi också att ha
            en landsbygdspolitik.
          </note>
          <note>
            (Applåder)
          </note>
          <note type="speaker">
            Anf. 6 ANNIE LÖÖF (C):
          </note>
          <note>
            Herr talman! Till att börja med kan jag meddela både Miljöpartiet
            och Socialdemokraterna att till landsbygdsprogrammet på ungefär
            36 miljarder och regionalfondsprogrammet på drygt 20 miljarder
            har Centerpartiet och jag förhandlat vartenda öre. Det är viktigt
            för jobb, tillväxt och utveckling i hela landet, inte minst i
            gles- och landsbygder.
          </note>
          <note>
            Sedan vill jag meddela Miljöpartiet och Socialdemokraterna att
            en av de enskilt viktigast anledningarna till centraliseringen
            av myndigheter i Sverige är den proposition om omorganisering
            av Försäkringskassan som Socialdemokraterna och Miljöpartiet lade
            fram när de satt i regering förra gången och som de röstade ja
            till. Centerpartiet röstade vid det tillfället nej.
          </note>
          <note>
            Herr talman! Allt börjar med jobben. Oavsett om vi pratar om
            Skellefteå, Simrishamn eller Stockholm är svaret detsamma: Utan
            jobben stannar orten. Fler jobb och nya jobb är vad som behövs,
            för det är i växande företag som jobben växer fram. Det kan låta
            som världens mest självklara sak och något som alla skriver under
            på. Vi har tidigare i debatten hört civilministern och inte landsbygdsministern
            prata om hur viktigt detta är. Men om vi alla i den här kammaren
            kan enas om att det är jobben som skapar livskraftiga samhällen
            oavsett storlek har vi också en måttstock på vad som skapar jobb
            och vad som inte skapar jobb.
          </note>
          <note>
            Regeringen gillar att prata om jobben och gillar att prata om
            landsbygden. Men det är inte socialdemokratiska nyord, strategier,
            kommissioner, presskonferenser och Powerpointpresentationer som
            skapar jobben och företagen och därmed ser till att upprätthålla
            servicen i hela landet. När dagen är slut och Stefan Löfvens industrikansler
            har gått hem från Rosenbad kommer flitens lampa att lysa över
            alla de småföretagare i hela landet som håller landsbygden levande.
            Det är där tillväxten skapas. Det är där de nya idéerna växer
            fram. Det är där jobben skapas. Därför handlar det om en politisk
            vilja att ge dem rätt förutsättningar.
          </note>
          <note>
            Låt oss gå igenom vilken politisk vilja regeringen har visat
            prov på under sitt första halvår, för det är det och inget annat
            som påverkar om det blir plus eller minus på jobbskaparens konto.
          </note>
          <note>
            Regeringen vill höja löneskatten på ungas arbete med 16 miljarder
            kronor. För en av landsbygdens viktigaste näringar, besök och
            turism, innebär det en kostnad på 36 000 kronor per år att ha
            en ung anställd. Skapar det jobb på landsbygden? Regeringen undersöker
            nu om det går att lägga ned Bromma flygplats, navet i Sveriges
            regionalflyg. Skapar det jobb på landsbygden?
          </note>
          <note>
            ROT-avdraget är en reform som har ungefär dubbelt så stort folkligt
            stöd som den sittande regeringen fick i valresultatet. Det ska
            nu nästan halveras. Reformen har skapat 44 000 jobb. Finansministerns
            svar på frågan om vad ROT-företagen nu ska göra var att de ska
            flytta till Stockholm och bygga bostäder. Skapar det jobb på landsbygden?
          </note>
          <note>
            Regeringen vill genomföra en bensinskattehöjning som antas bli
            224 procent på 30 år, samtidigt som man inte kompenserar genom
            att sänka en enda skatt på inkomster och företag – ingen grön
            skatteväxling utan en mörkröd skattehöjning. Skapar det jobb på
            landsbygden?
          </note>
          <note>
            Det finns ett ordspråk som kärnfullt sammanfattar väldigt mycket
            i politiken: Du är inte vad du säger, du är vad du gör. Ardalan
            Shekarabi säger att han är en man som värnar om landsbygden, men
            det är han inte, för han gör det inte. För Ardalan Shekarabis
            del är det ord utan innehåll, tomt prat utan substans.
          </note>
          <note>
            Den politik som regeringen nu bedriver med massiva skattehöjningar
            visar med all önskvärd tydlighet att landsbygden är en vit fläck.
            På punkt efter punkt slår regeringens förslag mot jobb och företagande,
            och de slår särskilt hårt mot landsbygden.
          </note>
          <note>
            Nio skatteverkskontor ska flytta till de större tätorterna. Arbetsförmedlingen
            aviserar att man kommer att lägga ned 100 – en tredjedel – av
            sina kontor. Trafikverket lägger ned fyra ledningscentraler och
            kommer nu inte att finnas norr om Gävle – bara för att ta tre
            exempel.
          </note>
          <note>
            Detta görs med Ardalan Shekarabis goda minne. Det finns nämligen
            en förordning från 2007 – och lyssna nu, socialdemokrater – som
            glasklart säger att myndigheter ska beakta möjligheter till decentralisering.
            Ett statsråd i regeringen har också mycket stora möjligheter att
            styra myndigheter genom de regleringsbrev som man utfärdar.
          </note>
          <note>
            I går berättade Ardalan Shekarabi att regeringen ska ge Statskontoret
            i uppdrag att utreda hur myndigheters lokalisering kan styras
            hårdare. Det är en fin ambition, men redan i dag finns det, som
            sagt, en förordning från 2007 som glasklart säger att myndigheter
            ska beakta möjligheten till decentralisering.
          </note>
          <note>
            Göm inte ert ansvar bakom ett uppdrag, regeringen! Risken är
            att det i praktiken blir en sammanställning av hur det ser ut
            i dagsläget, medan regeringens flyttlasspolitik blir verklighet.
            Uppdraget är säkerligen väl menat, men det gör inte att effekterna
            av regeringens välriktade skattehöjningar blir mindre allvarliga
            för landsbygden.
          </note>
          <note>
            Jag vill ställa en fråga till regeringen och Ardalan Shekarabi:
            När det gäller den nedläggningsvåg bland statliga myndigheter
            som har skett under se senaste sex månaderna – jag kommer tillbaka
            till exakt vilka i mitt nästa inlägg – kommer regeringen att göra
            om och göra rätt?
          </note>
          <note>
            (Applåder)
          </note>
          <note type="speaker">
            Anf. 7 HÅKAN SVENNELING (V):
          </note>
          <note>
            Herr talman! I åtta år hade Centerpartiet makten över landsbygdsministerposten.
            Det var mycket prat och lite verkstad. Det kändes snarare som
            en enda lång matresa genom Sverige. I dag verkar man ha glömt
            det. Under Centerpartiets och de andra borgerliga partiernas åtta
            år vid makten har statliga jobb totalt sett ökat med 5 700 arbetstillfällen,
            men i mindre kommuner har jobben samtidigt minskat med ca 4 000
            arbetstillfällen. Dessa arbetstillfällen har i stället koncentrerats
            till större kommuner. Det betyder att de stora kommunerna som
            har fått 10 000 statliga jobb är vinnare. Förlorarna finns i de
            små kommunerna på landsbygden. Man kan ställa sig frågan vem det
            är som gömmer sig.
          </note>
          <note>
            Samtidigt är det välkommet att Annie Lööf och Centerpartiet har
            vaknat. Det innebär att vi politiker tillsammans kan göra skillnad
            för landsbygdens bästa i stället för att gräva ned oss i ett skyttegravskrig.
          </note>
          <note>
            För mig blev Centerpartiets nya linje uppenbar i torsdags när
            man i finansutskottet såg till att de borgerliga partierna ställde
            sig bakom Vänsterpartiets förslag om att regeringen innan sommaren
            ska komma med ett förslag om hur kontanthanteringsfrågan ska lösas.
            I det ögonblicket såg Annie Lööfs partikamrat det goda i förslaget
            snarare än var det kom ifrån.
          </note>
          <note>
            Värre var det med ledamöterna från Socialdemokraterna, Miljöpartiet
            och Sverigedemokraterna. Dessa partier har verkligen slagit dövörat
            till när det gäller utvecklingen på landsbygden där bankkontor
            efter bankkontor slår igen kontanthanteringen och där vi varje
            vecka får rapporter om bankomater som tas bort.
          </note>
          <note>
            Sedan 2010 har det blivit drygt 500 färre bankkontor som inte
            hanterar kontanter hos Swedbank, Nordea och SEB. I dag har tar
            endast vartannat svenskt bankkontor emot dig om du vill sätta
            in pengar på ditt konto. Sverige ligger också i EU:s bottenliga
            när det gäller tillgången till bankomater samtidigt som möjligheterna
            att ta ut kontanter ur dessa har minskat kraftigt. Detta får ju
            konsekvenser.
          </note>
          <note>
            Små företag blir inte av med sina dagskassor, utan de tvingas
            förvara dem på osäkra ställen. När företagen väl kan sätta in
            dem får de göra det till höga avgifter. Även äldre och personer
            med funktionsnedsättningar drabbas hårt, likaså föreningar som
            bedriver verksamheter som bingo, lotteriförsäljning och annan
            försäljning. Lägg därtill alla människor som av integritetsskäl
            inte vill använda kort eller de människor som inte ens får något
            kort på grund av att de är överskuldsatta eller inte har något
            personnummer, som till exempel asylsökande.
          </note>
          <note>
            Tillgången på kontanter har blivit en skillnad mellan stad och
            land. Hur många mil landsbygdsbor tvingas åka för att kunna ta
            ut kontanter vågar ingen sia om. I dag har 130 000 människor mer
            än två mil till sin närmaste bankomat och av dessa är 40 000 personer
            65 år eller äldre. Denna skrämmande utveckling har fått många
            att reagera, vilket lett till att kontantupproret har startat.
            Trycket i frågan är stort.
          </note>
          <note>
            När jag och Ulla Andersson skrev på Aftonbladets debattsida om
            kontanter delades artikeln 8 000 gånger. I min inkorg har jag
            den sista veckorna fått över 300 mejl och i min telefon kommer
            det ofta samtal från personer som beskriver vad utvecklingen innebär
            för dem. Det är därför dags att riksdagen att agerar.
          </note>
          <note>
            I det norska Stortinget har man inte gjort det svårt för sig.
            I deras finansföretagslag har det skrivits in att banker ska i
            samförstånd med kundens förväntningar och behov motta kontanter
            från kunden och göra dem tillgängliga för kunden i form av kontanter.
            Svårare än så är det inte. I Norge är samtliga partier från vänster
            till höger överens om att denna lag nu ska införas. Jag tror att
            vi i Sverige skulle kunna uppnå samma sak.
          </note>
          <note>
            Herr talman! När det gäller de statliga jobben på landsbygden
            kan jag inte annat än välkomna ministerns besked om att Statskontoret
            nu får i uppdrag att ta fram en samlad bild över utvecklingen.
            Det är kanske inte så konstigt att ministern kan lämna detta besked
            då det i morgon kommer att presenteras en budget från regeringen
            som man har förhandlat fram med Vänsterpartiet.
          </note>
          <note>
            För varje gång som regeringen får frågor om vad man gör för landsbygden
            kan man enkelt hänvisa till sådant man har fått införhandlat av
            Vänsterpartiet. För egen del är jag också glad över ministerns
            omsvängning och tydliggörande till myndigheterna.
          </note>
          <note>
            När jag och statsrådet Ardalan Shekarabi debatterade min interpella
            ­ tion om statliga jobb på landsbygden här i kammaren den 13 mars
            i år var det tydligt att ambitionen fanns där från ministern,
            men att verktygen i verktygslådan saknades. I dag har flera av
            dessa verktyg presenterats. Det tycker jag är bra. Jag tror också
            det är det är dags att sprida ut fler statliga myndigheter från
            Stockholms län genom utlokalisering till andra orter i landet.
          </note>
          <note>
            Samtidigt behöver regeringen vidta fler åtgärder. Framför allt
            måste de statliga bolagen förstå att de är hela Sveriges bolag.
            Att detta förtydligande behövs blev väldigt tydligt när den statliga
            banken SBAB skickade ut 200 brev till kunder norr om Dalälven
            och uppmanande dem att byta bank eller att riskera försämrade
            lånevillkor. SBAB var inte intresserade av dem längre som kunder.
            SBAB anser sig inte längre vilja ha kunder på landsbygden och
            i de mindre städerna. Banken vill i stället inrikta sig på expansiva
            regioner kring Stockholm, Göteborg och Malmö, samt högskole- och
            tillväxtorter i södra Sverige.
          </note>
          <note>
            SBAB skriver: ”Vårt uppdrag och vårt ansvar är att ge kunderna
            bästa service och samtidigt uppfylla ägarens lönsamhetskrav”,
            enligt kundbrevet. Vänsterpartiet reagerade starkt på SBAB:s agerande,
            men tyvärr gjorde inte närings- och innovationsministern det.
            Han meddelade i stället när vi ställde en skriftlig fråga till
            honom om SBAB:s agerande: ”Jag har därför inte för avsikt att
            vidta några åtgärder.”
          </note>
          <note>
            Det är för mig en märklig åsikt. De statliga bolagen äger vi
            tillsammans. I statliga bolag är vi inte bara kunder, vi är ju
            ägare också. Då borde det vara självklart att alla ägare ska kunna
            erbjudas samma service oavsett var i landet man bor. Det är sådana
            här exempel som SBAB:s brev som skapar irritation och konflikt
            mellan land och stad.
          </note>
          <note type="speaker">
            Anf . 8 SAID ABDU (FP):
          </note>
          <note>
            Herr talman ! Ärade ledamöter! Jag växte upp i Dalsland och Västra
            Götaland. Det var där grunden för mitt företagande lades. Jag
            har verkat i den svenska glesbygden och med egna ögon sett globaliseringens
            effekter. Den har utmanat gamla näringar och gett upphov till
            nya. Det är inte dåligt, även om jag ibland kan sakna det gamla
            bilföretaget där jag en gång började på verkstadsgolvet.
          </note>
          <note>
            Det är så det är när vi lever i en öppen värld präglad av frihet
            och marknadsekonomi. Det ska vi vara glada för och inte hemfalla
            åt gamla tiders protektionism eller nationalism. Vi lever alla
            i samma samhälle och då måste det samhället hållas ihop. Eller
            som buddhisterna i Indien säger: Vasudhaiva kutumbakam , vi är
            en familj.
          </note>
          <note>
            Herr talman! Folkpartiets politik utgår från att människor och
            företag ska vilja bo och verka i hela landet. Då måste vi garantera
            varje individ möjlighet att förverkliga sig själv oavsett i vilken
            del av landet personen verkar. Med dagens digitala lösningar och
            god infrastruktur är det möjligt.
          </note>
          <note>
            Offentlig service kan upprätthållas på många sätt. I framtidens
            Sverige kommer det att behövas mer effektiva och flexibla lösningar
            för att ge invånarna en likvärdigt god samhällsservice. Det kan
            röra sig om offentliga servicekontor eller lantbrevbärare som
            inte enbart har med sig post utan även medicin.
          </note>
          <note>
            För att ge stad och land verktyg för hållbar tillväxt och utveckling
            behövs bra politik för företagande samt satsning på samhällsservice
            och infrastruktur. Bredbandet är i dag en lika viktig del av infrastrukturen
            som el- och vägnäten. Här måste vi inom det offentliga ta vårt
            ansvar. Om företagen inte kan lita på att staten ställer upp för
            dem, oavsett var i landet de verkar, kommer osäkerheten att leda
            till minskade investeringar, minskad sysselsättning och ökat utanförskap.
          </note>
          <note>
            Herr talman! Myndigheterna ska finnas till för medborgarnas och
            de jobbskapande företagens behov. Dock finns det inget egenvärde
            i att utlokalisera myndigheter för att distribuera offentliga
            tjänster jämnt över landet. Det är ett omvänt perspektiv som inte
            gynnar de små företagen, där fyra av fem nya jobb skapas. Men,
            herr talman, när likvärdigheten i skolan hotas, när medborgare
            tvingas lämna sin hembygd för att samhället lämnat dem i sticket
            eller när de som arbetar i företagen tvingas resa miltals för
            att polisanmäla ett brott undermineras tilltron till det samhälle
            som vi är en del av. Det är en oacceptabel utveckling.
          </note>
          <note>
            Herr talman! Den 1 januari slogs 21 länspolismyndigheter ihop
            till en nationell myndighet med sju polisregioner. Min hembygd
            Dalsland tillhör Polisregion Väst med Göteborg som huvudort. Men
            Dalsland är stort och avståndet till Göteborg ännu större. För
            mig som företagare och för invånarna i Dalsland är det viktigt
            att kunna känna att stöd och kompetens finns hos polisen på min
            hemort. Trygghetspolitiken går dock inte ut på att vi ska ha ett
            visst antal poliser. Det handlar om att skapa ett samhälle där
            medborgare kan känna sig trygga, där vi kan gå ut utan att känna
            oss rädda, där vi vet att polisen kommer. Då spelar den lokalt
            närvarande polisen en avgörande roll.
          </note>
          <note>
            Verklig lokalförankring kräver långsiktighet och är grunden för
            att både kunna förebygga brottslighet och klara upp brott som
            begås. För att kunna värna de lokala brottsoffren, antingen det
            är i Åmål eller Mellerud, räcker det inte med att spetskompetensen
            finns i Göteborg. Om det fallerar fallerar snart tilltron till
            samhället.
          </note>
          <note>
            Jag kommer att fortsätta att kämpa för en lokal polis som tillförsäkrar
            trygghet i samhällets alla delar. Utan lokal förankring kommer
            vi inte att långsiktigt klara av att minska brottsligheten så
            att företagaren får vara företagare och medborgaren medborgare
            i sin vardag.
          </note>
          <note>
            Avslutningsvis, herr talman, vill jag säga att en fungerande
            infrastruktur är central för tillväxtmöjligheterna på landsbygden.
            En av de mest avgörande faktorerna för näringslivet i min hemort
            och min hemregion är affärsflyget. De regionala flygplatserna,
            som drivs av staten, är viktiga symboler för att vårt land byggs
            samman och att den statliga servicen kommer alla till del.
          </note>
          <note>
            Som jobbskapande företagare vet jag hur viktigt flyget är för
            Sverige. Sverige är ett stort land med långa avstånd mellan landsändarna.
            För att möjliggöra affärer, kundmöten och tillväxt måste landet
            byggas samman. Tack vare flyget kan företagare i Trollhättan träffa
            affärspartner i Ängel ­ holm och Sundsvall samma dag. Nyckeln
            till detta är Bromma flygplats. Den hotas nu av osäkerhetsregeringen
            och därmed även de övriga regio ­ nala flygplatserna.
          </note>
          <note>
            I december reste jag hem till norra Älvsborg och besökte min
            hembygds luftventil för företagande och sysselsättning, Trollhättan-Vänersborgs
            flygplats. Jag träffade flygplatschefen och chefen för ett lokalt
            flygföretag som trafikerar Brommalinjen. De berättade att Brommalinjen
            står för all reguljär trafik. 80 procent av linjens passagerare
            reser i jobbet. Det är ingen fantasi. Om nedläggningen av Bromma
            blir verklighet hotas jobb och företagande i min hembygd. Staten
            skulle på ännu ett område lämna medborgarna i sticket. Det om
            något vore en nedmontering av statens närvaro runt om i landet.
          </note>
          <note>
            Frågan är vad regeringen avser att göra när det gäller nedmonteringen
            av statens närvaro i landet. Dessvärre vet vi svaret, och det
            ser inte bra ut för landets företagsamma individer.
          </note>
          <note type="speaker">
            Anf. 9 MAGNUS OSCARSSON (KD):
          </note>
          <note>
            Herr talman! Jag vill inleda med att säga hur bra det är att
            vi har den här debatten i riksdagen i dag och passa på att tacka
            Centern för att de tog initiativet till den.
          </note>
          <note>
            Dessa frågor diskuteras kanske inte så flitigt i Stockholm eller
            i andra större städer, men jag kan garantera att diskussionen
            är livlig ute i landet. Skulle man lita på mediebilden vore klyftan
            mellan centrum och förort den största i Sverige. Jag menar att
            klyftan mellan stad och landsbygd är större. Tyvärr är det alltför
            få som är medvetna om det, och det är ett stort problem.
          </note>
          <note>
            Vart fjärde år återkommer frasen Hela Sverige ska leva i den
            politiska debatten för att sedan ganska så fort försvinna från
            dagordningen. Vi kan se konsekvenserna. Landsbygden avfolkas och
            den offentliga servicen för ­ svinner sakta men säkert. Som kommunstyrelsens
            ordförande i Ödeshög har jag under åtta år sett det på nära håll.
            Utgångspunkten är att behoven styr vilken service staten ska tillhandahålla.
            Under många år har trenden varit att landsbygden avfolkas och
            urbaniseringen tilltar. Även inom regio ­ nerna koncentreras befolkningen
            alltmer till tätorterna.
          </note>
          <note>
            Herr talman! Vi måste börja från början. Landsbygdens överlevnad
            hänger självfallet samman med att människor även i fortsättningen
            har möjlighet att bo och verka där. Den nuvarande regeringen gör
            vad den kan för att försvåra det. Inte minst gäller det Miljöpartiet,
            ett parti vars stöd tenderar att öka ju längre bort från landsbygden
            det befinner sig. Om landsbygden avfolkas kommer såklart också
            den statliga servicen att i allt större utsträckning minska alternativt
            skötas via nätet, vilket vi vet fungerar dåligt runt om i landet.
          </note>
          <note>
            Egentligen kan inget av våra partier svära sig fritt från ansvar.
            Visst, ungdomar flyttar dit där jobben finns. Politiken kan inte
            kommendera fram arbete. Politiken kan heller inte tvinga människor
            att bo på vissa platser, tack och lov för det, vill jag tillägga.
            Men väljarna har rätt att förvänta sig att politiken bidrar till
            lösningar, inte tvärtom som nu är fallet med den rödgröna regeringen.
          </note>
          <note>
            Vad gör regeringen? Jo, höjer diesel- och bensinskatten. Man
            blir su ­ gen på att citera Göran Persson när han talade om Miljöpartiets
            ”pubertala trofépolitik”. De skattehöjningar som jag nämnde slår
            nämligen opropor ­ tionerligt hårt mot människor som bor på just
            landsbygden. Ett annat för ­ slag är kilometerskatten. Vad säger
            vi om den? Den drabbar direkt männi ­ skor som bor och har sina
            företag på landsbygden.
          </note>
          <note>
            Lika märkligt är det att Miljöpartiet behandlar Bromma flygplats
            som en storstadsangelägenhet medan vi i Alliansen inser att det
            är en fråga för kommunikationerna i hela landet. Bromma flygplats
            är lika viktig för exempelvis lulebor och gotlänningar som för
            stockholmare.
          </note>
          <note>
            Regeringen vill också göra det allt dyrare att anställa unga,
            unga som kanske fått sitt första arbete i någon lanthandel eller
            hos någon mjölkbonde. De blir straffade. På vilket sätt bidrar
            det till en mer levande landsbygd? Det är helt obegripligt och
            en mycket dålig landsbygdspolitik. Vi måste ge förutsättningar
            för att hela Sverige ska leva.
          </note>
          <note>
            Kristdemokraterna ger några förslag på hur vi ska kunna ändra
            detta. Säkert har ingen missat att Kristdemokraterna tagit fram
            flera förslag inom integrations- om migrationspolitiken. Ett förslag
            gäller kollektivtrafik för fungerande arbetsmarknadsregioner.
            För att underlätta för nyanländas etablering, men också för att
            minska arbetslösheten i stort, behövs flera fungerande arbetsmarknadsregioner
            utanför storstadsområdena. Vi vill att trafikhuvudmännen ska möjliggöra
            arbetspendling mellan orter där det finns bostäder respektive
            jobb. Det handlar om sträckor där det i dag är begränsad efterfrågan
            på kollektivtrafik men där det finns en potential för flera aktörer
            att samarbeta över kommungränser för att matcha lediga bostäder
            med arbetstillfällen.
          </note>
          <note>
            En bättre trafikplanering möjliggör för nyanlända att etablera
            sig i hela Sverige. Det innebär att kommuner med god arbetsmarknad
            som i dag har mycket hög mottagning kan avlastas genom att asylsökande
            och nyanlända kan bo i kringliggande kommuner. Det bör också leda
            till lägre offentliga kostnader för boende, eftersom befintliga
            bostadsbestånd kan utnyttjas bättre. Statligt stöd till kollektivtrafiken
            med denna inriktning bör övervägas.
          </note>
          <note>
            Herr talman! Sverige har inte råd att bli ett tudelat land. Stad
            och landsbygd är och ska vara två sidor av samma mynt, två delar
            som är ömsesidigt beroende av varandra.
          </note>
          <note>
            (Applåder)
          </note>
          <note type="speaker">
            Anf. 10 Statsrådet ARDALAN SHEKARABI (S):
          </note>
          <note>
            Herr talman! Det verkar finnas ett behov av att för ordningens
            skull påminna Annie Lööf om att Centerpartiet ingick i regeringen
            mellan 2006 och 2014 och att denna regering ställde sig bakom
            de statliga myndigheternas centraliseringsprocess. De centraliseringsprocesser
            som vi diskuterar just nu är projekt som initierades under den
            förra regeringens maktinnehav. Det verkar också finnas anledning
            att återigen påminna Annie Lööf om att den nuvarande regeringen
            bryter denna passivitetslinje och nu kommer att vidta åtgärder
            för att styra de statliga myndigheternas lokaliseringsbeslut.
            Jag hoppas att Centerpartiet välkomnar detta.
          </note>
          <note>
            Herr talman! Regeringens mål är att Sverige ska ha EU:s lägsta
            arbetslöshet år 2020. För att uppnå det måste det finnas arbetstillfällen
            i hela landet. Och för att det ska finnas arbetstillfällen i hela
            landet måste den lokala servicen fungera. Av detta skäl satsar
            regeringen nästan 4,5 miljarder fram till 2020 på bredband och
            service i glesbygd.
          </note>
          <note>
            Regeringen ska också tillsätta en parlamentarisk utredning med
            uppgift att lämna förslag på hur en långsiktigt hållbar och sammanhållen
            landsbygdspolitik bör se ut. Utredningen ska föreslå åtgärder
            för tillväxt, sysselsättning och boende på en attraktiv landsbygd.
            Regeringen arbetar även aktivt på flera andra sätt för att stärka
            utvecklingen i hela landet, bland annat genom den nationella livsmedelsstrategin
            och ett nationellt skogsprogram som optimerar skogens möjligheter
            att skapa fler jobb i hela Sverige.
          </note>
          <note>
            Regeringen kommer att ta ett större grepp om den statliga lokala
            närvaron. Men det är inte bara den statliga servicen som spelar
            roll, utan även den kommersiella. Också här har staten ett ansvar.
            Livsmedelsbutikerna på landsbygden har blivit färre. Det kan få
            stora konsekvenser, då de ofta är ombud för till exempel post,
            grundläggande betaltjänster och apotek. Regeringen satsar därför
            750 miljoner kronor i landsbygdsprogrammet för serviceutveckling
            i form av exempelvis servicepunkter samt till investeringsstöd
            till butiker och bensinmackar.
          </note>
          <note>
            Regeringen har därutöver nyligen tagit emot slutbetänkandet från
            den utredare som undersökt hur man tydligare kan stödja servicen
            på landsbygden. Betänkandet är nu på remiss.
          </note>
          <note>
            På landsbygden är också bra elektroniska kommunikationer avgörande
            för såväl företagande som boende. Sverige har god tillgång till
            bredband med hög överföringshastighet, men den är lägre utanför
            tätorter och småorter, och fördelningen är ojämn. Fram till 2020
            genomförs nu stora satsningar på stöd till bredbandsutbyggnad.
          </note>
          <note>
            En röd tråd i regeringens arbete i dessa avgörande frågor är
            föresatsen att ta vara på hela landets möjligheter. En miljömässigt
            hållbar utveckling ska förenas med en ekonomisk tillväxt som ger
            förutsättningar för ökad sysselsättning och framtidstro i hela
            Sverige.
          </note>
          <note>
            (Applåder)
          </note>
          <note type="speaker">
            Anf. 11 ULF BERG (M):
          </note>
          <note>
            Herr talman ! Jag ska börja med att erkänna att jag inte tror
            att det är de statliga myndigheterna som kommer att rädda landsbygden,
            utan jobb ­ skaparna och företagarna. Jag tror inte att det var
            Skatteverkets gd som kom på idén med ishotellet i Jukkasjärvi.
            Det är en annan kreativitet som behövs för att man ska kunna hitta
            de nya jobben och de nya företagen. Det är den politiken som jag
            tror att det är absolut viktigast att föra nu, så att jobben kommer.
            Skulle jag fråga om de tre viktigaste faktorer som påverkar människors
            möjligheter att bo kvar på landsbygden skulle jag säkert få ”jobben”
            som trefaldigt svar.
          </note>
          <note>
            Då kan man inte göra som regeringen tänker göra och införa en
            kilometerskatt. Nu har man visserligen insett att man inte kan
            göra det denna mandatperiod. Alla pratar om bra infrastruktur.
            Låt oss vara överens om att lastbilar i dag åker i 80 kilometer
            i timmen och att det finns ett värde i det. Jag gjorde tillsammans
            med Jessica Rosencrantz några nedslag hos åkerier i Dalarna i
            går. Det finns ett stort värde i att hålla 80, för det blir lägre
            förbrukning av diesel, mindre slitage och en bättre arbetsmiljö.
            Som någon åkare sa: Det är mycket skönare nu när jag alltid ligger
            först i kön och inte sist. Det är klart att sådant är positivt.
          </note>
          <note>
            Men om man ska införa en kilometerskatt på 14 kronor milen, hur
            kommer det då att se ut i Norrlands inland och förresten över
            huvud taget norr om Dalälven? Fiskarhedens sågverk, som har en
            ”halvmåne” när de ska få tag på sitt timmer och så att säga har
            norska gränsen i ryggen, får ca 30 miljoner i ökade kostnader.
            Vår träindustri är en näring som med sina exportvaror är oerhört
            betydelsefull för landsbygden och för Sverige.
          </note>
          <note>
            Sedan tror jag faktiskt att detta kan komma att gälla även maten.
            Det var lite ironi över det, men vi ska konstatera att livsmedelsindustrin
            ökar sin export. Den sysselsätter i dag väldigt många, och det
            är min fasta övertygelse att den kan konkurrera. Men denna kammare
            måste en gång för alla efter 20 år vakna upp och inse att svenskt
            jordbruk är konkurrensutsatt och finns på en global marknad. Vi
            måste se till att det kan konkurrera, och det kan det, för vi
            har i dag på jordbrukssidan företagare som ligger i framkant.
            Det är inte förbud och skatt på handelsgödsel som behövs. I dag
            har vi satellitövervakning och gps-teknik som gör att rätt gödselgiva
            hamnar på rätt ställe. Det är så vi ska se till att värna klimatet.
          </note>
          <note>
            När det gäller klimatet sa för den delen landsbygdsministern
            att det behövs lite finsk sisu från den svenska regeringen för
            att få tyngre lastbilar; detta har man ordnat till i Finland.
            Det är klart att vi snabbt vill se 74 ton och även så småningom
            längre fordon. Det vore bra för miljön, vår exportindustri och
            klimatet, eftersom det blir lägre förbrukning per enhet som transporteras.
            Det är bara att leverera!
          </note>
          <note>
            Jag tror, för att vara pessimist, att vi inte ska prata om att
            hela Sverige ska leva. I stället kommer vi att drabbas av frågan
            hur vissa delar av Sverige ska överleva. Så kommer det att bli
            med den regeringspolitik som börjat komma nu. Tack och lov har
            man åtminstone haft Alliansens budget så här långt, men det kommer
            värre, och i morgon får vi säkert svaren på våra frågor.
          </note>
          <note type="speaker">
            Anf. 12 ANDERS FORSBERG (SD):
          </note>
          <note>
            Herr talman! En grundpelare i vår regionalpolitik är att utlokalisera
            myndigheter och verk från större städer till landsbygden. Ett
            tiotal arbetstillfällen i en liten kommun som Arjeplog motsvarar
            tusentals i Stockholm. Riksrevisionen har i sin utredning från
            2009 pekat på att omlokaliseringar ger positiva effekter för kommunernas
            skatteunderlag, vilket innebär bättre välfärd i form av skola
            och omsorg. Detta i sig ökar attraktionskraften för att man ska
            bo kvar i sin hembygd.
          </note>
          <note>
            Departement ska av självklara skäl lokaliseras till huvudstaden,
            men det finns inga logiska skäl för att myndigheter och verk ska
            göra det. Med dagens tekniska utveckling finns förutsättningar
            för att utlokalisera många av våra myndigheter och verk, undantaget
            om det föreligger starka skäl, till exempel historiska eller kulturell
            a . Nämnas kan att i de tre så kallade storstadslänen, Stockholm,
            Västra Götaland och Skåne, finns i dag 54 procent eller 135 900
            av alla statsanställda. Detta framgår av Arbetsgivarverkets egna
            källor.
          </note>
          <note>
            Herr talman! Omlokaliseringspolitiken måste ske stegvis, med
            eftertanke och en takt som innebär att myndigheternas verksamhet
            fortsatt kan vara effektiv. Vi inser att en omlokalisering i för
            snabb takt innebär såväl ekonomiska som sociala och logistiska
            problem.
          </note>
          <note>
            Men med stöd av de erfarenheter som belyses i Riksrevisionens
            utredning går dessa problem att minimera eller kanske helt att
            undvika. Infrastruktursatsningar som utlovas men som skjuts på
            framtiden är alltför vanliga avseende landsbygden. Kanske kan
            frågan för landsbygden aktualiseras i större utsträckning om denna
            regionalpolitiska reform genomdrivs – detta eftersom statliga
            tjänstemäns inflytande över den praktiska politiken är stort,
            och det kontaktnät som finns inom byråkratin påverkar samhällsutvecklingen
            och politiken.
          </note>
          <note>
            Utöver omlokaliseringar bör nyetableringar av statliga myndigheter
            och verk i första hand ske i landsbygdskommuner. Mycket starka
            skäl ska kunna anföras om en nyetablering ska ske i de större
            städerna.
          </note>
          <note>
            En sådan politik är även gynnsam för storstäderna och kommunerna
            i deras närhet, då en stor inflyttning till dessa regioner skapar
            bostadspoli ­ tiska problem men även till exempel förfulning av
            stadsbilden eller exploa ­ tering av grönområden till följd av
            förtätningen. Parallellt med bostads ­ bristen i storstäderna
            rivs det bostäder på landsbygden, till följd av sviktan ­ de befolkningsunderlag.
            Detta är slöseri med samhällets resurser och något som vi ser
            allvarligt på.
          </note>
          <note>
            Herr talman! Signalvärdet av en omlokaliseringspolitik som säger
            att landsbygden är värd att satsa på ger positiva effekter också
            för andra delar av samhället, såsom etablering av nya företag
            och inflyttning i stället för utflyttning. Den nuvarande urbaniseringspolitiken
            leder snarare till att storstäderna växer i Sverige, där vi ligger
            på topp , enligt Eurostat. Det pekar på att vi har en politik
            som nästan uteslutande gynnar de större städerna. Däremot blir
            inte landsbygden mindre befolkad, men befolkningen där växer inte,
            vilket den gör i storstadsregionerna. Ett stort problem är också
            att unga vuxna lämnar landsbygden, vilket i sin tur innebär demografiska
            obalanser, vilket gör att skatteunderlaget försämras.
          </note>
          <note>
            Sedan finns det ett sista argument som man kan relatera till
            oavsett om man gillar landsbygden eller ej , nämligen pengar.
            År 2013 gjorde Ekonomistyrningsverket en utredning som visade
            att staten skulle kunna spara 200 – 400 miljoner om fler myndigheter
            flyttar utanför Stockholms tullar. Samma princip gäller runt om
            i landet. Hyran för Skatteverkets kontor i de större städerna
            blir mycket högre än i våra mindre kommuner, men inte med resultatet
            att verksamheten blir sämre.
          </note>
          <note type="speaker">
            Anf. 13 EMMA NOHRÉN (MP):
          </note>
          <note>
            Herr talman! Jag var i Östersund i Jämtland och besökte utställningen
            Inland, som visades på museet Jamtli där för någon månad sedan.
            Det är en fantastiskt fin utställning där sex fotografer och fem
            skribenter har beskrivit aktuella glesbygdsfrågor i de fyra nordligaste
            länen. Man kunde se porträtt från Resele , en by som reste sig
            på nio och nu har blivit inflyttningsbygd, jordbrukare som trotsar
            klimatet och levererar topprodukter till finkrogarna och återvändare
            som öppnar butik i Haparanda.
          </note>
          <note>
            Över hela utställningen vilar dock frågan: Vad händer i framtiden?
            En grundtanke som utställningen vill visa är att man gör det trots
            hur det ser ut. På golvet framför en av fotoväggarna fanns ett
            citat som fastnade hos mig. Det lyder så här: Om det är orimligt
            att förvänta sig fullständig samhällsservice oavsett var du bor,
            var går då gränsen mellan fullständig och ofullständig service?
            Detta har jag burit med mig. Det finns ju vissa saker som alla
            medborgare ofta kommer i kontakt med, till exempel Arbetsförmedlingen,
            Försäkringskassan, Skatteverket, Pensionsmyndigheten och så vidare.
            Flera av dessa finns samlokaliserade i servicekontor ute i landet,
            men även de har minskat under Alliansens tid.
          </note>
          <note>
            I min egen hemkommun lades servicekontoret ned 2013 för att det
            var för få besök. Jag tror dock att de få som ändå besökte kontoret
            uppskattade att slippa åka in till Uddevalla för att göra besök.
          </note>
          <note>
            Därför är det väldigt välkommet a tt regeringen ger S tatskontoret
            i uppdrag att följa upp hur statliga myndigheters beslut påverkar
            service och tillgänglighet för medborgare och hur det påverkar
            företag ute i landet.
          </note>
          <note>
            Vi får inte reducera detta till en fråga om enbart bensinskatt,
            utan vi måste se en helhet.
          </note>
          <note>
            Annie Lööf rasade mot planerade miljöskatter, men hon talade
            inte om vad miljöskatterna ska användas till. Landsbygden ska
            leva. Hela Sverige, tätort och landsbygd, kommer att gynnas av
            att vi når våra klimatmål. Självklart ska vi värna om den svenska
            landsbygden, men om vi ska kunna transportera oss i framtiden,
            även på landsbygden, måste vi ha bränsle som fungerar. Vi måste
            bryta oljeberoendet och gå över till alternativa bränslen.
          </note>
          <note>
            Stimulanser i ekonomiska styrmedel ska användas för att ställa
            om Sverige. Intäkterna från miljöskatter ska göra det möjligt
            att satsa på järnvägen, på jordbruket och på ytterligare klimatinsatser.
            Det lokala klimatinvesteringsstödet som vi talade om förut – stödet
            för metangasreducering – är en av de stimulanser som påskyndar
            övergången till förnybara drivmedel och också påverkar landsbygden
            positivt. Jag tror att de företag som finns och kommer att finnas
            där ute behöver en statlig närvaro. Därför är det välkommet att
            vi ser över detta: Hur ska det se ut i framtiden?
          </note>
          <note type="speaker">
            Anf. 14 ANNIE LÖÖF (C):
          </note>
          <note>
            Herr talman! Jag noterar att Miljöpartiet försvarar regeringens
            satsning på 224 procents ökning av bensinskatten till och med
            2030.
          </note>
          <note>
            Ardalan Shekarabi tog upp vikten av uppdrag till S tatskontoret.
            Men det finns en förordning om decentralisering av myndigheter.
            Den tillkom under alliansregeringens tid, 2007. Använd den!
          </note>
          <note>
            Jag skulle vilja ta upp lite om statliga jobb. Allt fler statliga
            jobb flyttar från landsbygd och glesbygd till städer och storstadsområden.
            Så är det. Det sänder fel signaler till landsbygden, och så har
            det varit under flera decennier. Men bara under de gångna veckorna
            har som sagt både Skatteverket och Arbetsförmedlingen berättat
            att man planerar för centralisering genom att lägga ned ett antal
            kontor på landsbygden.
          </note>
          <note>
            Ett flertal socialdemokratiska kommunalråd, tillsammans med moderater
            och centerpartister, skrev i helgen ett upprop till den rödgröna
            regeringen om att motverka centraliseringen. Socialdemokrater
            ute i landet vädjar till socialdemokrater i Stockholm.
          </note>
          <note>
            Men Skatteverket och Arbetsförmedlingen är bara toppen på ett
            isberg. Under vänsterregeringen s första sex månader har följande
            beslut fattats:
          </note>
          <note>
             Den statliga banken SBAB har berättat att man inte vill ha
            några företagskunder norr om Dalälven och helst enbart i de större
            städerna.
          </note>
          <note>
             När yrkeshögskolan beviljade utbildningar med start hösten
            2015 gick 50 procen t till storstadslänen Stockholm, Göteborg
            och Malmö.
          </note>
          <note>
             En av Sveriges största näringar, besöksnäringen, som oftast
            är stark på landsbygden, fick två utbildningar i hela Sverige.
          </note>
          <note>
             Nedläggningen av ADSL innan det finns alternativ har drivits
            fram av Telias dotterbolag.
          </note>
          <note>
             Lantmäteriet har aviserat nedläggning i Västerbotten, Västernorrland,
            Jämtland, Hälsingland och Dalarna.
          </note>
          <note>
             Migrationsverket centraliserar kontor för asylmottagning.
          </note>
          <note>
            Listan kan göras mycket längre.
          </note>
          <note>
            Statliga myndigheters närvaro i hela landet är viktig på många
            sätt. De utgör ofta en betydande del av de kvalificerade jobben,
            och de utgör en större andel av de lokala jobben än i storstadsområdena.
            Det är även många privata jobb och företag som påverkas när statliga
            jobb flyttas. Samtidigt är det en viktig signal om likvärdighet
            till de medborgare som bor och verkar på landsbygden.
          </note>
          <note>
            Centerpartiets politiska idé skiljer sig markant från både Miljöpartiets
            och Socialdemokraternas. Centralisering står mot decentralisering.
            Lösningar som dikteras ovanifrån står mot ett underifrånperspektiv.
            Vi vill se till att statliga myndigheter och verksamheter samverkar
            med varandra och med kommuner i stället för att de lägger ned
            och centraliserar sin verksamhet.
          </note>
          <note>
            Det ska också vara betydligt enklare att inrätta servicepunkter
            för att upprätthålla kommersiell och offentlig service där det
            är glesare befolkning. Det var av den anledningen som Centerpartiet
            i alliansregeringen femdubblade satsningarna på kommersiell service.
            Nu blir det 100 miljoner. Det blir alltså 700 miljoner de kommande
            sju åren i landsbygdsprogrammet. Det är något som den nya regeringen
            nu försöker ta åt sig äran för.
          </note>
          <note>
            Om man vill ha en god service i hela landet krävs det politisk
            vilja, och det är en vilja som vänsterregeringen tyvärr tycks
            sakna.
          </note>
          <note>
            Vänsterregeringens vision för landsbygden verkar vara att förbjuda,
            reglera och detaljstyra samt överösa invånarna med extrakostnader
            i form av höjda skatter på allt som rör sig. Dessutom lägger man
            ned Landsbygdsdepartementet.
          </note>
          <note>
            I regeringsställning såg Centerpartiet till att det fanns ordentligt
            med pengar till mackar, apotek och annan service. Vi femdubblade,
            som sagt, de medlen. Vi fördubblade satsningarna på bredband till
            3,25 miljarder under de kommande åren. De besluten är klubbade
            och färdiga och någonting som den nya regeringen gärna får ta
            vidare, för det är viktigt för landsbygden med service och bredband.
          </note>
          <note>
            Ardalan Shekarabi tog upp Catharina Håkansson Bomans utredning
            om service. Jag skulle vilja avsluta med att ställa en fråga till
            Ardalan Shekarabi. Vi säger ja till utredningens förslag. Vad
            säger regeringen?
          </note>
          <note>
            (Applåder)
          </note>
          <note type="speaker">
            Anf. 15 HÅKAN SVENNELING (V):
          </note>
          <note>
            Herr talman! Ett av de värsta exemplen på Alliansens övertro
            på marknaden är beslutet att privatisera apoteken. Risken är nu
            stor att apotek på landsbygden läggs ned på löpande band när marknaden
            inte anser dem tillräckligt lönsamma längre.
          </note>
          <note>
            Än så länge har det gått ganska bra. Antalet apotek på landsbygden
            ligger förhållandevis stilla, men frågan är hur länge det håller.
            Det är i stället apoteksombuden på landsbygden som har fått ta
            smällen. Antalet apoteksombud har minskat med 125 ombud, eller
            15 procent, under de fyra år som gått sedan privatiseringen genomfördes.
          </note>
          <note>
            Den största procentuella förändringen, en minskning med 35 procent,
            har ägt rum i tätorter som har 3 000 invånare eller fler. Men
            det är i områden utanför tätorten där man har 5 – 45 minuters
            pendlingsavstånd, det vill säga i tätortsnära landsbygd, som det
            största antalet apoteksombud har dragits in: 83 stycken.
          </note>
          <note>
            Tidigare hade Apoteket AB ett rikstäckande ansvar, men det försvann
            i och med avregleringen. Nu har Apoteket AB endast ett tillfälligt
            åtagande till den 1 juli i år, 2015, att upprätthålla verksamheten
            för 700 apoteksombud runt om i landet. Det handlar till exempel
            om att man kan få sin receptbelagda medicin i livsmedelsbutiken.
          </note>
          <note>
            Apoteken och apoteksombuden på de små orterna spelar en mycket
            viktig roll för tillgängligheten till läkemedel i hela landet.
            Avregleringen har inneburit att servicen på landsbygden har försämrats.
            För att man på lång sikt ska kunna garantera en bra service på
            landsbygden bör Apoteket AB få i uppdrag att permanenta systemet
            med apoteksombud. Det är något som också föreslås i den utredning
            som flera har nämnt: Service i glesbygd .
          </note>
          <note>
            I utredningen varnar man också för konsekvenserna av Läkemedelsverkets
            förslag om ökad konkurrens inom området med apoteksombud. Det
            skulle leda till en kraftig försämring. Därför behöver vi lämna
            marknadstänket bakom oss.
          </note>
          <note>
            Vi är också i behov av snabba it-kommunikationer på landsbygden.
            Marknaden har inte förmåga att på ett bra och effektivt sätt bygga
            ut bredband i hela landet. Därför behöver staten aktivt stödja
            utbyggnaden. Tillgången till telefoni är en förutsättning för
            landsbygdens fortlevnad, och en fungerande telefoni krävs för
            att man ska kunna vara företagare på landsbygden.
          </note>
          <note>
            Vänsterpartiet anser att staten bör garantera fast telefoni och
            bra mobiltelefoni i hela landet. Därför bör en avgift införas
            för samtliga operatörer inom mobiltelefoni, som en procentsats
            på omsättningen, för att garantera en bra täckning i de delar
            av landet där det inte är kommersiellt lönsamt.
          </note>
          <note>
            Jag ska återgå till frågan om statliga jobb, som har varit uppe
            här. Det blev väldigt tydligt i mitt förra inlägg att 10 000 jobb
            har flyttat eller kommit till storstäderna.
          </note>
          <note>
            Den fråga som hänger i luften, som man funderar över, gäller
            den här förordningen. Vad har Annie Lööf gjort för att använda
            förordningen från 2007 till att det ska bli fler statliga jobb
            på landsbygden? Hur kan det komma sig att det har blivit 10 000
            fler jobb i Stockholm, Göteborg och Malmö samtidigt som antalet
            jobb har minskat med 4 000 på landsbygden? Vad ska då förordningen
            vara till för?
          </note>
          <note>
            Att tala sig varm för företagande på landsbygden är Centerpartiets
            melodi. Att man har varit med och drivit igenom en straffskatt
            för landsbygdens banker och försäkringsbolag är någonting som
            Centerpartiet är väldigt tyst om. Förslaget kallas för slopad
            gruppmoms, och försämringen skulle drabba alla de bolag som är
            kundägda, såsom sparbanker och försäkringsbolag. Till statskassan
            skulle det dra in endast 400 miljoner.
          </note>
          <note>
            Den här straffbeskattningen gör att det blir sämre för landsbygden.
            Det är svårare för företagen att få möjligheter till lån samtidigt
            som vi ser storbankerna skära guld med täljkniv. De gör vinster
            på 80 miljarder kronor per år, och aktieägarna får en utdelning
            på ofattbara 55 miljarder kronor under 2014.
          </note>
          <note>
            När den borgerliga budgeten vann i riksdagen kom det här förslaget
            tillbaka. Nu ser vi till att ta bort det.
          </note>
          <note type="speaker">
            Anf. 16 SAID ABDU (FP):
          </note>
          <note>
            Herr talman! Folkpartiets politik utgår från att människor och
            företag ska vilja bo och verka i hela landet. Vi måste garantera
            varje individ möjligheten att förverkliga sig själv, oavsett i
            vilken del av landet man bor och verkar i.
          </note>
          <note>
            Som statsrådet nämnde är den statliga servicen i glesbygden minst
            lika viktig som den kommersiella servicen. För drygt ett år sedan,
            som nämndes tidigare, tillsatte alliansregeringen en utredning
            för att utmejsla möjligheter att främja kommersiell service på
            landsbygden. Utredaren, Catharina Håkansson Boman, presenterade
            betänkandet och sina förslag häromveckan. Hon beskrev även det
            akuta läget. Statsrådet har sagt att ärendet är på remiss. Men
            i och med att det är ett akut läge skulle jag vilja fråga statsrådet:
            När har statsrådet tänkt återkomma i ärendet?
          </note>
          <note>
            Därtill vill jag ställa en mer konkret fråga vad gäller statsrådet
            och de saker som har uppkommit de senaste månaderna. Det gäller
            de saker som vi allihop har tagit upp här i dag. Det gäller att
            Arbetsförmedlingen har aviserat en nedläggning av 100 servicekontor
            i landet, att SBAB geografiskt har begränsat sin verksamhet till
            storstadsregionerna och att vår mest digitaliserade myndighet,
            Skatteverket, där det inte finns ett behov av att sitta i centrum
            eller i storstaden, nedmonterar sin lokala närvaro i landet.
          </note>
          <note>
            Vad avser statsrådet att göra? Vilka åtgärder är aktuella?
          </note>
          <note type="speaker">
            Anf. 17 MAGNUS OSCARSSON (KD):
          </note>
          <note>
            Herr talman! De viktigaste statliga aktörerna och myndigheterna,
            främst polisen, Försäkringskassan och Arbetsförmedlingen, ska
            i princip finnas i alla kommuner. Samverkan mellan kommuner behöver
            utvecklas, så att man tar till vara de möjligheter som finns att
            erbjuda medborgarna en så god service som möjligt och så att man
            hushållar med de ekonomiska resurserna.
          </note>
          <note>
            Ett verk som nyligen flaggade för neddragningar i flera kommuner
            är just Skatteverket. Jag vill ta upp ett exempel från en av de
            drabbade kommunerna, nämligen Lycksele. Vi pratar om att ungefär
            30 arbetstillfällen skulle försvinna. Huvuddelen av dessa arbetstillfällen
            berör kvinnor med akademisk examen. Detta motsvarar sannolikt
            mer än 450 arbetstillfällen i en större kommun. Vad tänker regeringen
            göra åt detta?
          </note>
          <note>
            Herr talman! Alternativa möjligheter att resa kollektivt på landsbygden
            behöver utvecklas. Nya samverkansmodeller måste prövas, där offentliga
            resor, som sjukresor och skolskjutsar, kan kombineras med privata
            resor. Ett stort mått av innovativt arbete måste vara tillåtet
            för att hitta framtidens lösningar.
          </note>
          <note>
            Uppvärdera biblioteken som en självklar aktör i kunskapssamhället!
            Tillgången på bokbussar och bokbilar bör öka och möjligheten till
            fjärrlån stärkas. Satsningar på nya medier inom biblioteksvärlden
            behöver fortsätta. Vi ser vikten av att biblioteken blir mer tillgängliga
            runt om i landet.
          </note>
          <note>
            Herr talman! Jag tror att samordningen måste bli bättre, något
            som behöver utredas. Titta på utredningen Se medborgarna – för
            bättre offentlig service från 2009 , som tog fasta på detta. Det
            finns möjligheter till samverkan mellan offentliga, ideella och
            privata aktörer.
          </note>
          <note>
            Herr talman! Vi kristdemokrater vill att man i högre utsträckning
            arbetar med så kallade lokala servicecenter. Utan grundläggande
            service blir nämligen landsbygden mindre attraktiv. Så enkelt
            är det. Vår tilltro till den offentliga servicen är stark, och
            vi räknar med att det ska gälla lika för alla i hela landet.
          </note>
          <note>
            Dessvärre finns det orostecken som pekar på att så inte är fallet
            i dag. Tillgången till offentlig service är tyvärr inte längre
            något som är självklart för alla. Detta måste förändras. Ett steg
            i arbetet är att underlätta för myndigheter och kommuner att samarbeta
            kring offentlig service. Servicecentra är ett bra sätt att samla
            olika myndigheters service så att basala myndighetstjänster finns
            att tillgå i hela landet.
          </note>
          <note type="speaker">
            Anf. 18 Statsrådet ARDALAN SHEKARABI (S):
          </note>
          <note>
            Herr talman! Det har sagts i debatten här i dag att den förra
            regeringen vidtog åtgärder för decentralisering av myndigheter
            och att man redan 2007 beslutade om en förordning som skulle hantera
            detta. Problemet är att vi i dag har statistiken. Vi kan konstatera
            att det har skett en enorm centralisering av den statliga förvaltningen.
          </note>
          <note>
            I Södermanlands län minskade de statliga jobben med 403, i Jönköpings
            med 267, i Blekinge län med 109, i Hallands län med 205, i Värmlands
            län med 482, i Dalarnas län med 506 och i Västernorrlands län
            med 682 – mellan 2006 och 2014.
          </note>
          <note>
            Medborgarna ser detta. Detta märks i den statliga förvaltningen.
            Detta påverkar naturligtvis spridningen av den statliga närvaron.
          </note>
          <note>
            Låt oss i stället erkänna den förra regeringens misslyckande
            och i stället samlas kring det som uttrycktes i regeringens budgetproposition
            i höstas – den budgetproposition som röstades ned här i riksdagen:
            att statliga myndigheter bör placeras utanför Stockholms län om
            det finns möjlighet. Om det är så att de statliga myndigheterna
            av olika anledningar inte kan placeras utanför Stockholms län
            bör man pröva om delar av verksamheter kan placeras utanför Stockholms
            län.
          </note>
          <note>
            Det handlar om att hålla ihop vårt land. Det handlar om att föra
            en ärlig diskussion om ett misslyckande som denna regering har
            ärvt och som denna regering beslutade att ta tag i redan i den
            första budgetpropositionen. Det handlar om att denna regering
            nu ger i uppdrag till Statskontoret att ta fram en princip som
            innebär att staten ska finnas närvarande i hela landet.
          </note>
          <note>
            Om detta bör vi kunna enas i denna församling.
          </note>
          <note>
            (Applåder)
          </note>
          <note type="speaker">
            Anf. 19 ULF BERG (M):
          </note>
          <note>
            Herr talman! Låt mig börja med att understryka att vi står bakom
            varje öre i de 36 miljarderna i landsbygdsprogrammet så att det
            står klart.
          </note>
          <note>
            Att de statliga jobben har blivit några färre har diskuterats
            en hel del. Men jag kan tala om för er att det har blivit betydligt
            fler jobb i besöksnäringen i Dalarna tack vare vidtagna åtgärder,
            till exempel sänkt moms på olika saker och även att man sett till
            att ha andra arbetsgivaravgifter för ungdomar. Det har varit väldigt
            positivt. Vi ser också att matmomsen på restauranger har gett
            väldigt goda resultat. Det går bra.
          </note>
          <note>
            Fördelen med Sälen, Idre och andra ställen är att de inte går
            att flytta till Stockholm. Därför tycker jag att det är väldigt
            bra att dessa jobb kommer där. Sedan kan politiken, om man för
            en företagsfientlig politik som nuvarande regering gör, flytta
            dessa jobb därifrån.
          </note>
          <note>
            Låt mig avslutningsvis prata om bredband, kanske det viktigaste
            som behövs för landsbygden. Stödet går till föreningar på landsbygden
            där det bor färre än 200 personer. Det får inte vara myndigheter
            och andra, utan hela investeringen bygger på att man ska ta egna
            initiativ och se till att det blir bredband.
          </note>
          <note>
            Jag är ganska säker på att det fungerar hyggligt på de flesta
            ställen, tack vare att det bor kreativa människor på landsbygden
            som är vana att göra saker tillsammans. Men jag undrar om stadsbon
            skulle bilda en förening för att få ett fungerande bredband. Här
            tror jag alltså att man måste göra ännu mer, för den utvecklingen
            måste påskyndas.
          </note>
          <note>
            (Applåder)
          </note>
          <note type="speaker">
            Anf. 20 ANDERS FORSBERG (SD):
          </note>
          <note>
            Herr talman! Så här sa landsbygdsministern Sven-Erik Bucht i
            en intervju i februari: ”Om man ser på statistiken för de senaste
            åtta åren har 7 500 statliga jobb skapats i Stockholm, och i många
            andra län har de kraftigt minskat. Där gäller det nu att vi styr
            om politiken och att de statliga jobben kommer ut i hela Sverige.”
          </note>
          <note>
            Samtidigt kan det konstateras att civilminister Ardalan Shekarabi
            i sina direktiv om inrättande av en ny myndighet för upphandlingsstöd
            föreskriver att ”Upphandlingsmyndigheten ska vara lokaliserad
            i Stockholm”.
          </note>
          <note>
            Den centralisering av statliga jobb som pågått länge nog verkar
            alltså fortsätta, trots regeringens kanske vällovliga intentioner.
          </note>
          <note>
            Herr talman! Vi i Sverigedemokraterna anser att varje medborgare
            med permanent hushåll i Sverige ska ha en garanterad tillgång
            till bland annat el, tele, bredband, post och hälso- och sjukvård.
          </note>
          <note>
            Vi anser också att staten tillsammans med lokala myndigheter
            bör medverka till att någon form av garantinivå för den statliga
            servicen som behövs på landsbygden arbetas fram. Det kan till
            exempel gälla bank, apotek, arbetsförmedling, försäkring och så
            vidare. I ett sådant arbete kan med fördel både kommunala och
            privata verksamheter integreras. Framtida servicebehov bör också
            beaktas i det arbetet.
          </note>
          <note>
            Tillväxtverket bör medverka till att inom ramen för landsbygdsprogrammet
            genomföra de insatser som behövs för att främja dessa samordnade
            servicelösningar. För att öka butikernas överlevnadsmöjligheter
            måste man till exempel titta på och öka möjligheterna till exempelvis
            apotek och postservice i glesbygd. Dessa behöver då stödjas.
          </note>
          <note>
            Herr talman! Vår regionalpolitiska vision kan sammanfattas som
            stad och land, hand i hand. Vi vill se en levande och livskraftig
            landsbygd. Vi vill nyttja de mänskliga och naturgivna resurserna
            i hela landet och uppnå största möj liga nationella värdeförädling
            , samtidigt som vi säkrar likvärdiga levnadsvillkor och därmed
            reella möjligheter för att kunna bosätta sig i hela Sverige. Det
            är landsbygdspolitik på riktigt!
          </note>
          <note type="speaker">
            Anf. 21 EMMA NOHRÉN (MP):
          </note>
          <note>
            Herr talman! Det är nog inte bara Annie Lööf som ministern behöver
            påminna om har suttit i regeringsställning i åtta år. Vi hör Folkpartiet
            prata om att hela Sverige ska leva och att det ska finnas jobb
            i hela landet. Vi hör Moderaterna och Kristdemokraterna prata
            om den minskade närvaron av polis.
          </note>
          <note>
            I mångt och mycket är vi ganska överens om vad vi behöver ha.
            Vi vill ha en statlig service.
          </note>
          <note>
            Vad vi kan se är dock resultatet av en misslyckad politik. Låt
            oss i stället komma samman så att vi kan enas om och göra det
            här till något bättre!
          </note>
          <note>
            Det kan dock vara svårt när en stor del av infrastrukturen redan
            är raserad. Jag pratade förut om att 300 byskolor och 100 biblioteksfilialer
            har försvunnit. Från regionala universitet ute i landet har det
            försvunnit utbildningstillfällen. Där kunde man annars kanske
            som nybakad student få både lägenhet och en bra kurs. I stället
            tvingas man söka sig till de större städerna , där bostadsmarknaden
            är hård och där man egentligen inte vill bo. Vi måste ta tillbaka
            den servicen också för att livet ska fungera. Det är svårt att
            flytta till nya jobb om man inte kan ta familjen med sig. Det
            gör man inte om det inte finns skolor.
          </note>
          <note>
            Vi får inte glömma bort att all politik måste ses med landsbygdsglas
            ­ ögon. Vi har hört om ändrade regler för bankväsen och för försäkrings
            ­ bolag. De kanske infördes i all välmening, men de slår ut jobben
            på de små orterna.
          </note>
          <note>
            Ta på landsbygdsglasögonen i alla beslut så att vi får ett samhälle
            där alla kan leva, verka och bo var de vill och där det finns
            en jämbördig service. Jag hoppas att vi kommer dit.
          </note>
          <note type="speaker">
            Anf. 22 ANNIE LÖÖF (C):
          </note>
          <note>
            Herr talman! Låt oss tala lite om de statliga jobben i slutet
            av debatten. Det stämmer att de har minskat i vissa län, men det
            finns också en hel del län där antalet statliga jobb har ökat.
          </note>
          <note>
            I dagens tidningar kan vi konstatera att TT har tagit fram SCB-siffror.
            SCB skriver att antalet statliga jobb ökade i Kronoberg, Kalmar,
            Blekinge, Västmanland, Halland, Gävleborg, Jönköping, Västerbotten,
            Östergötland och Norrbotten under 2013. Allra mest ökade de i
            Kalmar. Då har vi med oss de siffrorna i debatten.
          </note>
          <note>
            Statens agerande är viktigt. Men i en sådan här debatt får vi
            inte glömma att det är i de små och medelstora företagen som jobben
            faktiskt växer fram, och de är Sveriges största arbetsgivare.
            I 130 av 290 kommuner är det alla de människor som jobbar i de
            små och medelstora företagen som ger mest skatteintäkter till
            kommunerna. Skatteintäkterna bygger den gemensamma välfärden,
            och de är avgörande för vilken service man kan få som kommunmedborgare.
          </note>
          <note>
            Sverige måste växa i takt. Bruksorter, tätorter, förorter, glesbygd
            och landsbygd är alla delar av Sverige som måste hålla samman.
            Samhällets värden produceras över hela landet, och det är felaktigt
            att tro att landsbygden lever tack vare staden. Det är ett ömsesidigt
            beroende. Utan jobb och företag stannar landsbygden, men utan
            de resurser som finns på landsbygden i form av mat, mineraler
            och malm stannar Sverige. Det är därför vi behöver en jobbpolitik
            som gör att industri, bönder och välfärdsföretagare kan blomstra
            oavsett geografi. Det är därför det är viktigt att tala om småföretagens
            villkor, sänkta kostnader, höghastighetståg, nya bostäder – och
            att bredbandet, mobilen och servicen ska fungera i hela landet.
          </note>
          <note>
            Med rätt förutsättningar kan landsbygden leva på sina egna meriter,
            men då måste jobbskaparna få chansen. Det får de med Centerpartiets
            politik. Landsbygden förtjänar bättre än socialdemokratisk och
            miljöpartistisk regionalpolitik.
          </note>
          <note>
            Jag vill tacka alla deltagare i dagens debatt. Landsbygden förtjänar
            en bra debatt.
          </note>
          <note>
            (Applåder)
          </note>
          <note type="speaker">
            Anf. 23 HÅKAN SVENNELING (V):
          </note>
          <note>
            Herr talman! Den första frågan som avgörs i denna kammare för
            landsbygdens räkning beslutas på torsdag. Frågan handlar om kontanter.
          </note>
          <note>
            Ska vi låta Per Bolund begrava kontantuppropets vilja att skapa
            bättre tillgång till kontanter på landsbygden i en utredning som
            kommer att komma i mål först 2016? Eller ska vi stödja Vänsterpartiet
            s , Moderaterna s , Centerpartiet s , Folkpartiet s och Kristdemokraternas
            förslag om att Per Bolund ska återkomma till riksdagen senast
            före sommaren med förslag som rör kontanterna? Det valet kan vi
            göra på torsdag. Jag tycker att sverigedemokrater, miljöpartister
            och socialdemokrater verkligen ska ta sig en funderare. Ska vi
            låta Per Bolund gömma frågan i en utredning , eller ska vi göra
            skillnad för landsbygden?
          </note>
          <note>
            I den budget som kommer att presenteras i morgon finns ett förslag
            om en parlamentarisk utredning för landsbygden. För Vänsterpartiets
            del har det varit viktigt att tillsätta en utredning. Det är viktigt
            med breda politiska överenskommelser för att skapa långsiktighet,
            men viktigast för landsbygden är att vi lämnar marknadstänkandet
            bakom oss. I stället för att se oss alla som kunder ska vi ses
            som medborgare med rättigheter.
          </note>
          <note>
            Jag hoppas att en utredning kan komma igång snart, och det är
            viktigt att i en sådan utredning vända på många stenar och föra
            upp landsbygdsfrågorna högre på den politiska dagordningen – precis
            som i dag.
          </note>
          <note>
            Staden har blivit norm. Den normen har blivit så kraftig att
            vi nu till och med mutar rika Stockholmsförorter med pengar så
            att de ska vara nöjda med skatteutjämningssystemet.
          </note>
          <note>
            Jag hoppas att utredningen får ett nordiskt perspektiv och tittar
            på våra grannländer, framför allt Norge , som jag tycker kan visa
            många intressanta exempel på vad som kan göras för landsbygden.
          </note>
          <note>
            Om vi lämnar marknadstänkandet bakom oss, om de statliga bolagen
            tar ansvar för hela Sverige, om vi ser till att apotek finns i
            hela landet, om vi ser till att det finns god tillgång till telefoni
            och bredband på landsbygden precis som i städerna, kan staten
            ta ansvar för landsbygden. Här kommer Vänsterpartiet att jaga
            regeringen med blåslampa.
          </note>
          <note>
            Tack för denna debatt!
          </note>
          <note type="speaker">
            Anf . 24 SAID ABDU (FP):
          </note>
          <note>
            Herr talman ! Miljöpartiets representant nämnde förhandling och
            konsensus. Jag vill påminna om att majoriteten i kammaren har
            sagt nej till nedläggning av Bromma och nej till en utredning
            om en nedläggning av Bromma.
          </note>
          <note>
            Nåväl! Folkpartiet vill stötta lanthandlare och bensinmackar.
            Vi vill öka tillgängligheten till offentlig service i glesbygden
            och förbättra livskvaliteten i hela landet.
          </note>
          <note>
            Vad säger statsrådet till de drabbade på skattekontoret i Simrishamn
            och andra drabbade av denna nedmontering? Vad har du att säga
            till deras familjer , som än en gång känner att de blir lämnade
            i sticket av oss alla?
          </note>
          <note>
            Avslutningsvis vill jag tacka Centerpartiet för initiativet till
            denna debatt.
          </note>
          <note type="speaker">
            Anf. 25 MAGNUS OSCARSSON (KD):
          </note>
          <note>
            Herr talman! Tack för en bra debatt!
          </note>
          <note>
            Tyvärr får vi inga svar av civilministern om vad regeringen tänker
            göra med Skatteverkets planer på att flytta kontor från åtta kommuner.
          </note>
          <note>
            Herr talman! Jag har varit aktiv i kommunpolitiken hemma i Ödeshög
            sedan 1994. Under de sista åtta åren hade jag förmånen att vara
            kommunstyrelsens ordförande. Är det något jag kan vittna om så
            är det att den statliga servicen på landsbygden har försämrats.
          </note>
          <note>
            I Ödeshög försvann först Försäkringskassan. Sedan var det dags
            för Arbetsförmedlingen. Nu håller Arbetsförmedlingen öppet en
            dag i veckan – än så länge. Sedan var det dags för polisen. Man
            pratar om att polisen ska ha skylten kvar på byggnaden, men det
            är oklart hur många poliser som ska finnas där. Detta skapar otrygghet
            och leder till att färre vill bo kvar på landsbygden.
          </note>
          <note>
            Herr talman! Min förhoppning och min önskan är att denna debatt
            inte ska bli ännu en debatt bland alla debatter. Låt oss se bekymren
            och handla därefter!
          </note>
          <note type="speaker">
            Anf. 26 Statsrådet ARDALAN SHEKARABI (S):
          </note>
          <note>
            Herr talman! Jag vill tacka för en viktig debatt. Det handlar
            om legitimiteten för den svenska staten. Det handlar om att upprätthålla
            statens närvaro i hela landet och därmed skapa förutsättningar
            för att hela landet ska växa. Det handlar om att ge service till
            alla medborgare oavsett var i landet de råkar bo. Det handlar
            om ett statligt ansvarstagande och sammanhållning i vårt land.
          </note>
          <note>
            Denna regering, samarbetsregeringen, har bestämt sig för att
            prioritera förvaltningspolitiken, att jobba med styrningen av
            de statliga myndigheterna, att jobba med att skapa goda förutsättningar
            för den kommunala sektorn så att vi även fortsättningsvis kan
            ha en decentraliserad modell när det gäller utförandet av välfärdstjänsterna.
            Det handlar om att ständigt se behovet av att modernisera och
            effektivisera den statliga och kommunala förvaltningen. Då ingår
            också perspektivet att förvaltningen ska finnas i hela landet
            nära människorna.
          </note>
          <note>
            Jag ser fram emot att fortsätta dialogen med de partier som är
            intresserade av att ta ansvar i denna fråga. Jag hoppas att vi
            kan föra en seriös diskussion om hur staten Sverige och välfärdssamhället
            kan förstärkas och moderniseras.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            § 2 Justering av protokoll
          </note>
          <note>
            Protokollet för den 24 mars justerades.
          </note>
          <note>
            § 3 Anmälan om ny riksdagsledamot
          </note>
          <note>
            Följande berättelse hade kommit in från Valprövningsnämnden:
          </note>
          <note>
            Berättelse om granskning av bevis för riksdagsledamot
          </note>
          <note>
            Till Valprövningsnämnden har från Valmyndigheten inkommit bevis
            om att Christina Örnebjär (FP) utsetts till ny ledamot av riksdagen
            fr.o.m. den 20 april 2015 sedan Johan Pehrson (FP) avsagt sig
            uppdraget.
          </note>
          <note>
            Valprövningsnämnden har denna dag granskat beviset för den nya
            ledamoten och därvid funnit att det blivit utfärdat i enlighet
            med 14 kap. 28 § vallagen (2005:837).
          </note>
          <note>
            Stockholm den 13 april 2015
          </note>
          <note>
            Per Virdesten
          </note>
          <note>
            ordförande /Mattias Andersson
          </note>
          <note>
            sekreterare
          </note>
          <note>
            § 4 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2014/15:439
          </note>
          <note>
            Till riksdagen
          </note>
          <note>
            Interpellation 2014/15:439 Det palestinska fördömandet av utrikesministerns
            agerande
          </note>
          <note>
            av Carl-Oskar Bohlin (M)
          </note>
          <note>
            Interpellationen kommer inte att hinna besvaras inom föreskriven
            tid.
          </note>
          <note>
            Skälet till dröjsmålet är resor.
          </note>
          <note>
            Stockholm den 10 april 2015
          </note>
          <note>
            Utrikesdepartementet
          </note>
          <note>
            Margot Wallström (S)
          </note>
          <note>
            Enligt uppdrag
          </note>
          <note>
            Fredrik Jörgensen
          </note>
          <note>
            Expeditionschef
          </note>
          <note>
            Interpellation 2014/15:446
          </note>
          <note>
            Till riksdagen
          </note>
          <note>
            Interpellation 2014/15:446 Statsministerns möte med Polens premiärminister
          </note>
          <note>
            av Margareta Cederfelt (M)
          </note>
          <note>
            Interpellationen kommer inte att hinna besvaras inom föreskriven
            tid.
          </note>
          <note>
            Skälet till dröjsmålet är resor.
          </note>
          <note>
            Stockholm den 10 april 2015
          </note>
          <note>
            Utrikesdepartementet
          </note>
          <note>
            Margot Wallström (S)
          </note>
          <note>
            Enligt uppdrag
          </note>
          <note>
            Fredrik Jörgensen
          </note>
          <note>
            Expeditionschef
          </note>
          <note>
            § 5 Anmälan om faktapromemoria
          </note>
          <note>
            Förste vice talmannen anmälde att följande faktapromemoria om
            förslag från Europeiska kommissionen hade kommit in och överlämnats
            till utskott:
          </note>
          <note>
            2014/ 15:FPM 26 Undertecknande av Europarådets konvention om
            manipulation av resultat inom idrott KOM(2015) 84 , KOM(2015)
            86 till kulturutskottet
          </note>
          <note>
            § 6 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Kulturutskottets betänkande
          </note>
          <note>
            2014/ 15:KrU 7 Kultur för alla
          </note>
          <note>
            Socialutskottets betänkanden
          </note>
          <note>
            2014/ 15:SoU 10 Socialtjänst- och barnfrågor
          </note>
          <note>
            2014/ 15:SoU 12 Folkhälsofrågor
          </note>
          <note>
            Finansutskottets betänkande
          </note>
          <note>
            2014/ 15:FiU 22 Bank ‑ , försäkrings ‑ , kreditupplysnings- och
            AP-fondsfrågor
          </note>
          <note>
            Trafikutskottets betänkanden
          </note>
          <note>
            2014/ 15:TU 9 Infrastrukturplanering
          </note>
          <note>
            2014/ 15:TU 10 Fordons- och vägtrafikfrågor
          </note>
          <note>
            § 7 Svar på interpellation 2014/15:418 om grundutbildningen till
            läkare
          </note>
          <note type="speaker">
            Anf. 27 Statsrådet HELENE HELLMARK KNUTSSON (S):
          </note>
          <note>
            Herr talman! Finn Bengtsson har frågat mig vilka initiativ jag
            tänker ta med anledning av den sedan länge färdiga läkarutbildningsutredningen
            som lades fram med brett stöd av närmast berörda och som jag har
            haft ansvaret för sedan tidig höst 2014. Interpellanten har vidare
            frågat mig hur jag ser på behovet av att skyndsamt få klarlagd
            en struktur för en framtida grundutbildning till läkare.
          </note>
          <note>
            Läkarutbildningsutredningens betänkande För framtidens hälsa
            – en ny läkarutbildning lämnades till den dåvarande utbildningsministern
            Jan Björklund redan i mars 2013, men den förra regeringen valde
            att inte remittera utredningen. Vi har valt att skicka ut betänkandet
            på remiss, och svarstiden är satt till den 2 juli.
          </note>
          <note>
            Läkarutbildningen och läkarförsörjningen är en fråga som berör
            flera aktörer. Det är viktigt att föra en dialog med berörda parter
            för att belysa konsekvenserna av eventuella förändringar av utbildningen.
            Genom remissförfarandet påbörjar vi en sådan diskussion för att
            säkerställa att den svenska läkarutbildningen är utformad på ett
            ändamålsenligt sätt. I en sådan dialog kan också konsekvenserna
            för läkares specialisttjänstgöring och för personer med utländsk
            läkarexamen uppmärksammas.
          </note>
          <note>
            Svensk hälso- och sjukvård ska vara världsledande. Regeringens
            hälso- och sjukvårdspolitik syftar till att alla ska erbjudas
            behovsanpassad, tillgänglig och effektiv vård av god kvalitet.
            Tillgången till välutbildad personal, däribland läkare, är väsentlig
            för att fortsätta utvecklingen mot detta mål.
          </note>
          <note type="speaker">
            Anf. 28 FINN BENGTSSON (M):
          </note>
          <note>
            Herr talman! Tack, statsrådet, för svaret! Det var mycket glädjande,
            måste jag säga. Jag skrev interpellationen i mitten av mars i
            frustration över att denna gedigna utredning inte hade skickats
            ut på remiss. Jag blev mycket glad när regeringen några veckor
            senare beslutade att den skulle ut på remiss. Om jag har varit
            med och påverkat den processen eller om regeringen hade tänkt
            sig att göra detta från början låter jag vara helt osagt – det
            viktiga är trots allt att utredningen kommer ut på remiss.
          </note>
          <note>
            Precis som statsrådet skriver i sitt svar har det här stor betydelse.
            Läkarutbildningen måste anpassa sig till modern tid, såväl nationellt
            som internationellt. Det här är ju ett internationellt yrke.
          </note>
          <note>
            I nästan alla andra jämförbara länder har man utbildning av det
            snitt som föreslås i utredningen. Man har inte två års eller 18
            månaders allmäntjänstgöring som avslutar den teoretiska utbildningen,
            utan man har från start – egentligen från första terminen – praktisk
            utövning av läkekonsten som eskalerar under resans gång. Det är
            precis på det sättet man efter de stipulerade sex åren blir färdig
            doktor som direkt kan avkrävas behörighet. Socialstyrelsen ser
            till att man under självständigt ansvar sköter läkaryrket.
          </note>
          <note>
            Det här kommer att innebära att vi snabbare och mer ändamålsenligt
            får fram läkare och att vi kanske, som statsrådet nämner, kommer
            att hamna i världsklass vad gäller kompetens hos läkarkollektivet.
          </note>
          <note>
            Vi kan också på ett annat sätt se den här yrkesgruppen som internatio
            ­ nellt samverkande. Inte minst kan läkare från andra länder komma
            hit och tjänstgöra, som jag nämner i min interpellation. Det finns
            en fördel i att många med utländsk examen – i dag är det faktiskt
            över hälften av dem som blir legitimerade i Sverige som har utländsk
            examen – i och med ett sådant här förslag kommer att bättre kunna
            anpassas till att få svensk legi ­ timation.
          </note>
          <note>
            Nu går utredningen ut på remiss, som tur är på en ganska kort
            remissrunda. Den har förberetts väl av utredaren Stefan Lindgren,
            som jag har haft kontakt med flera gånger. Därför tror jag att
            man kommer att få ett övervägande positivt gensvar.
          </note>
          <note>
            Det är viktigt att statsrådet tillsammans med regeringen sedan
            går vidare och föreslår en proposition i rimlig tid. Man måste
            nämligen förbereda sig inom studentorganisationerna, lärosätena
            och naturligtvis även sjukvården och se hur man ska kunna anpassa
            sig till ett förslag från regeringen om att ändra utbildningen.
            Det är en resa som i praktiken påbörjas först när man vet exakt
            vad förslaget innebär.
          </note>
          <note>
            Jag vill vara noga med att poängtera att om man får ett positivt
            gensvar från majoriteten av remissinstanserna – vilket jag tror
            att man får – är det viktigt att regeringen inte fördröjer processen
            mer än nödvändigt utan kommer med en proposition så att man kan
            påbörja arbetet med att etablera utbildningen för de kommande
            studenterna.
          </note>
          <note>
            Det är också viktigt att notera en specifik punkt som nämns av
            utredaren. Statsrådet kanske inte primärt har ansvar för hälso-
            och sjukvårdslagen av alla lagrum. Men staten tar nu över ett
            ansvar som tidigare låg på sjukvårdshuvudmännen: att så att säga
            fullfölja utbildningen fram till legitimation. Då är det viktigt
            att man i hälso- och sjukvårdslagen skriver in ett krav på sjukvårdshuvudmännen
            att samarbeta med lärosätena om denna utbildning så att inte studenter
            marginaliseras i en vård som alltför mycket drivs av krav på produktion
            av sjukvård. Vi måste se till att efterleva det så att vi får
            en läkarkår som kontinuerligt utbildas och uppdateras. Då måste
            sjukvården få detta ansvar förtydligat, bland annat i hälso- och
            sjukvårdslagen.
          </note>
          <note type="speaker">
            Anf. 29 Statsrådet HELENE HELLMARK KNUTSSON (S):
          </note>
          <note>
            Herr talman! Jag förstår Finn Bengtssons frustration. Det tog
            ett och ett halvt år för den förra regeringen att bereda det här,
            och den kom ändå inte till skott med en remiss. Den här regeringen
            har berett det på ett halvår.
          </note>
          <note>
            Det är som sagt flera departement som berörs av detta. Det är
            inte bara Utbildningsdepartementet. Även om vi är ansvariga för
            utbildningen berörs också Socialdepartementet av en del av förslagen
            som ligger i utredningen.
          </note>
          <note>
            Nu har vi ändå kommit så långt att vi har skickat ut utredningen
            på remiss. Vi försöker som sagt göra remissrundan ganska kort.
            Eftersom utredningen har varit känd så länge bör remissinstanserna
            kunna ge goda och välavvägda svar.
          </note>
          <note>
            I missivet har vi särskilt tagit upp att det finns några utmaningar.
            En av de utmaningarna är finansieringen, som måste säkerställas
            på ett bra sätt. Jag är glad om vi kan ha en dialog över blockgränserna
            om hur det ska göras om man nu vill reformera läkarutbildningen.
          </note>
          <note>
            Precis som riksdagsledamot Finn Bengtsson säger finns det många
            viktiga aspekter, till exempel internationaliseringen. Det ser
            jag som en av de saker som skulle vara en fördel. Men det finns
            också andra saker, som att säkerställa kvaliteten i den verksamhetsförlagda
            utbildningen när ansvaret inte i huvudsak ligger på huvudmannen
            utan på utbildningsanordnaren.
          </note>
          <note>
            Vi ser ju på andra professionsutbildningar att det inte alltid
            har varit lätt att säkerställa kvaliteten i den verksamhetsförlagda
            delen av utbildningen. Det måste vi vara noga med om det här ska
            göras så att vi inte tappar det som har varit en fördel med AT-tjänstgöringen,
            det vill säga att våra läkare är väldigt väl kliniskt förberedda
            när de väl får sin legitimation. Det tycker jag har varit en positiv
            sak i det gamla systemet. Det gäller att vi inte kastar ut barnet
            med badvattnet utan säkerställer att man kan upprätthålla kvaliteten.
          </note>
          <note>
            Det finns även andra fördelar. En är att de olika professionsutbildningarna
            redan under utbildningstiden kan börja jobba så teambaserat och
            patientcentr er at som vi gärna vill se den moderna hälso- och
            sjukvården jobba.
          </note>
          <note>
            Jag förstår att det finns en stor efterfrågan hos många aktörer
            på att reformera utbildningarna så att man redan under utbildningstiden
            kan börja jobba utifrån vad en modern hälso- och sjukvård kräver.
          </note>
          <note>
            Många frågor återstår dock. En sådan tung fråga är finansieringen,
            och en annan är hur man ska säkerställa kvaliteten. Om det skulle
            bli utredningens förslag som går igenom kommer stora krav att
            ställas både på lärosätena och på huvudmännen.
          </note>
          <note>
            Som riksdagsledamoten sa har vi i de övriga professionsutbildningarna
            inte alltid lyckats hålla den kvalitet i den verksamhetsförlagda
            utbildningen som vi hade önskat. Vi får se till att så inte blir
            fallet nu.
          </note>
          <note>
            Jag ser fram emot ett samarbete i denna viktiga fråga. Jag tror
            att det vore bra för både utbildningen och verksamheten om det
            kan vara block ­ överskridande.
          </note>
          <note type="speaker">
            Anf. 30 FINN BENGTSSON (M):
          </note>
          <note>
            Herr talman! Jag tackar statsrådet för den positiva tonen.
          </note>
          <note>
            Det är viktigt att vi inte kastar ut barnet med badvattnet eller
            gråter över spilld mjölk. Nu står vi där vi står. Vi har en bra,
            gedigen utredning som kommer att gå ut på remiss. Remissrundan
            är rimligt kort, och därefter hoppas jag att regeringen kan sätta
            igång arbetet med att ta fram ett förslag.
          </note>
          <note>
            När det gäller finansieringen kan det å ena sidan ses som ett
            problem att man under en extra termin flyttar över det som egentligen
            är sjukvårdshuvudmännens ansvar till staten. Å andra sidan slipper
            sjukvårdshuvudmännen betala lön under de 18 månaderna för någon
            som är under utbildning.
          </note>
          <note>
            När vi har en offentligt finansierad vård kan vi resonera så
            här, och det är ett medskick till statsrådet när hon ska prata
            med Finansdepartementet: Att staten ikläder sig en termins ansvar
            och sjukvårdshuvudmännen samtidigt – när vi har en offentlig finansiering
            av vården – slipper ta ansvaret under längre tid borde vara en
            ganska rimlig lösning nationalekonomiskt.
          </note>
          <note>
            Dessutom får läkarna legitimation tidigare och kan utöva sitt
            yrke under eget ansvar, vilket gör att de får en längre tjänstgöringstid
            i sjukvården. Det måste vara nationalekonomiskt positivt. Det
            vet statsrådet säkert, men jag vill betona inför kammaren att
            det är viktigt att man kommer vidare.
          </note>
          <note>
            Man ska komma ihåg att en sådan här förändring av läkarutbildningen
            är nödvändig av många olika skäl, som jag sa. Man måste dock vara
            noga med att sjukvårdshuvudmännen är med på tåget. När staten
            tar över ansvaret tycker jag att hälso- och sjukvårdslagen ska
            kräva att sjukvårdshuvudmännen deltar aktivt i ett samarbete med
            lärosätena så att man får upp kvaliteten.
          </note>
          <note>
            Det intressanta med det förslag som utredaren har lagt fram är
            att man när man genomför detta i framtiden kommer att få en helt
            annan möjlighet att följa upp läkarutbildningens kvalitet på de
            olika lärosätena. Detta är viktigt inte minst när nya läkarutbildningsplatser
            tilldelas. Vi vill ju gärna vara självförsörjande när det gäller
            vår läkarkompetens.
          </note>
          <note>
            Om man kan låta lärosätena ta ett större ansvar kan man naturligtvis
            också ha öppna utvärderingar, på samma sätt som inom hälso- och
            sjukvården. Vi kan granska vilka lärosäten som har bäst måluppfyllelse
            och därmed få fram den bästa kvaliteten.
          </note>
          <note>
            Jag tror att det, inte bara för den faktiska utbildningen utan
            också för utvärderingen av densamma, i många stycken kan vara
            en hjälp att man får till stånd detta relativt skyndsamt.
          </note>
          <note>
            Jag vill betona värdet av att man i en ny läkarutbildning satsar
            på att de som får mer basvetenskaplig medicinsk kunskap tidigt
            ska börja omsätta denna i praktisk träning. Det är egentligen
            detta som saknas i dag. Plötsligt är man framme vid en examen
            som inte ger legitimationsgrund, och därefter flyttas man över
            till sjukvården. Där ska plötsligt allt praktiskt göras. Det är
            omodernt att tänka så.
          </note>
          <note>
            Det är vanligt för en yrkesutbildning som läkarutbildningen att
            man utövar den praktiska biten parallellt med det teoretiska konceptet.
            Det är det som är finessen med att få fram en legitimation tidigare,
            men med bibehållen eller kanske ökad kvalitetsfokus. Jag tror
            att vi alla gagnas av det. Men det är som sagt viktigt att man
            får med sjukvårdshuvudmännen på tåget.
          </note>
          <note>
            Jag är glad att man har utsett en så omdömesgill sjukvårdspolitiker
            som statsrådet till att ha ansvar just för den högre utbildningen.
            Det gör att samarbetet mellan sjukvårdskompetens och utbildningskompetens
            kanske kan optimeras, om statsrådet bara är beredd att ta detta
            ansvar skyndsamt. Annars fördröjs utvecklingen på lärosäten, bland
            studentorganisationer och inom sjukvården.
          </note>
          <note type="speaker">
            Anf. 31 Statsrådet HELENE HELLMARK KNUTSSON (S):
          </note>
          <note>
            Herr talman! Jag tackar för berömmet men också för en bra interpellationsdebatt
            och diskussion. Jag tror att det är ömsesidigt att vi är angelägna
            om att det ska bli bra. Om man gör stora förändringar ska det
            säkerställas i alla delar.
          </note>
          <note>
            Finansieringen är en del, kvaliteten en annan. Jag delar riksdagsledamotens
            uppfattning att det blir lättare att kvalitetsutvärdera hela utbildningen.
            Det görs kvalitetsutvärderingar i dag av utbildningsdelen, men
            det är lättare att få ett helhetsgrepp om det ligger inom hela
            ramen.
          </note>
          <note>
            Vi måste som sagt säkerställa att vi kan behålla kvaliteten och
            att huvudmännen tar aktiv del i detta. Annars kommer det inte
            att gå.
          </note>
          <note>
            Jag ser fram emot en fortsatt diskussion när vi sett remissvaren
            om hur vi praktiskt ska gå vidare.
          </note>
          <note type="speaker">
            Anf. 32 FINN BENGTSSON (M):
          </note>
          <note>
            Herr talman! I den mån jag kan bistå regeringen gör jag gärna
            det. Detta är angeläget, och vi får om några månader remissyttranden
            som jag tror är övervägande positiva. Man bör kunna gå vidare.
          </note>
          <note>
            Jag unnar naturligtvis statsrådet en skön sommarledighet. Hela
            departementet behöver dock kanske inte ta semester samtidigt,
            utan man kan jobba med detta. Det är lite bråttom att vi kommer
            till skott så att man kan planera och iscensätta en utbildning
            efter det att propositionen är klar och vi vet vad regeringen
            önskar för innehåll.
          </note>
          <note>
            Statsrådet och jag, som säkert kommer att mötas i sjukvårdsdebatter
            i framtiden, kan hoppas att vi här har bidragit till en kvalitetshöjning
            för en viktig yrkesgrupp inom hälso- och sjukvården.
          </note>
          <note>
            Även om vi har lite olika åsikter om sjukvårdens utveckling när
            vi möts i debatterna kanske vi ändå kan dra oss till minnes att
            vi har försökt hjälpas åt att få en så bra och kvalitetsmässigt
            god läkarutbildning som möjligt i vårt land.
          </note>
          <note>
            Överläggningen var härmed avslutad.
          </note>
          <note>
            § 8 Svar på interpellation 2014/15:454 om Mittuniversitetet i
            Härnösand
          </note>
          <note type="speaker">
            Anf. 33 Statsrådet HELENE HELLMARK KNUTSSON (S):
          </note>
          <note>
            Herr talman! Riksdagsledamot Emil Källström har frågat utbildningsminister
            Gustav Fridolin om de i valrörelsen utlovade initiativen för högre
            utbildning i Härnösand. Arbetet inom regeringen är så fördelat
            att det är jag som svarar på interpellationen.
          </note>
          <note>
            I dag finns universitet och högskolor på flera orter över hela
            Sverige, och det är mycket positivt. Det ökar möjligheterna att
            läsa vidare oavsett bakgrund, stärker regional utveckling och
            möjliggör att stora delar av samhället kan ha närkontakt med forskning
            och rekrytera högt kvalificerad personal.
          </note>
          <note>
            Den tidigare regeringen genomförde en rad reformer som innebar
            att anslagen för Mittuniversitetet minskade rejält. Det har försvårat
            förutsättningarna för universitetets verksamhet och bidrog till
            beslutet om verksamhetsförändringar vid Mittuniversitetet.
          </note>
          <note>
            Samarbetsregeringen avser nu i stället att öka antalet utbildningsplatser
            i hela landet och stärka kvaliteten på den högre utbildningen.
            Det är rätt vägval om vi ska vara en framstående kunskapsnation.
          </note>
          <note>
            Mittuniversitetet bedriver en omfattande och viktig verksamhet.
            Bland annat arbetar de framgångsrikt med högskoleutbildning på
            distans, något som också varit en betydande del av verksamheten
            i Härnösand.
          </note>
          <note>
            Lärosätena ska tillse att tillgängliga resurser används effektivt
            för att bedriva utbildning och forskning med hög kvalitet. Var
            högskoleutbildning och forskning ska ges och bedrivas är emellertid
            en fråga för varje lärosäte att besluta om.
          </note>
          <note>
            Regeringen för en dialog med Sveriges kommuner för att främja
            tillgång till jobb och utbildning i hela landet. Det gäller även
            en kommun som Härnösand, där samtalen behöver handla om tillgång
            till utbildning för arbetsmarknadens behov.
          </note>
          <note type="speaker">
            Anf. 34 EMIL KÄLLSTRÖM (C):
          </note>
          <note>
            Fru talman! Jag vill tacka för svaret. Men jag beklagar att det
            är just Helene Hellmark Knutsson som svarar på frågan, inte primärt
            för att det är Helene Hellmark Knutsson – statsrådet verkar vara
            en hygglig person och trevlig att debattera med. Men interpellationen
            var tydligt ställd till just utbildningsministern, chefen för
            Utbildningsdepartementet. Debatten kommer nämligen att handla
            om uttalanden som gjordes i valrörelsen och bristen på initiativ
            efter valet.
          </note>
          <note>
            Frågan om Mittuniversitetets verksamhet i Härnösand har varit
            ganska jobbig att vara engagerad i, för mig som är representant
            för Västernorrland. Jag satt dessutom i utbildningsutskottet förra
            mandatperioden. Vi var många som engagerade oss för att värna
            och utveckla den högre utbildningen i Härnösand. För att göra
            Härnösand till en så bra plats som möjligt för att bedriva såväl
            forskning som utbildning och för att universitetet skulle vilja
            vara där försökte jag personligen på olika sätt att ta initiativ
            för att skapa samarbete mellan akademi, kommun och näringsliv.
            Som vi nu vet har universitetet fattat beslut om att avveckla
            sitt campus i Härnösand. Det beklagar jag.
          </note>
          <note>
            Jag nämnde att jag satt i utbildningsutskottet under förra mandatperio
            ­ den. Jag vet att det ibland kan vara jobbigt att stå upp för
            lärosätenas auto ­ nomi och för att självständiga lärosäten ska
            få fatta sina beslut då man tycker att besluten är fel beslut.
            Så långt bedömer jag att svaret från Helene Hellmark Knutsson
            är ungefär vad Jan Björklund som ansvarig minister under förra
            mandatperioden hade sagt. Och jag bedömer att det är vad de flesta
            svenska ministrar för den högre utbildningen hade svarat på en
            sådan fråga.
          </note>
          <note>
            Problemet är vad Gustav Fridolin, chefen för Utbildningsdepartementet,
            sa under hela valrörelsen. Han kom till Härnösand ett antal gånger,
            och det gick inte att missförstå hans budskap: Med Miljöpartiet
            i regeringen skulle ett annat beslut fattas. Och om Miljöpartiet
            kom in i regeringen skulle den högre utbildningen återkomma till
            Härnösand. Den skulle värnas och utvecklas i Härnösand.
          </note>
          <note>
            Precis det hände. Valresultatet blev sådant att Gustav Fridolin
            fick den position som han eftersträvade. Han blev utbildningsminister.
            Resultaten för Härnösand kommer dock inte. Det tas alltså inga
            initiativ. Trots retoriken i valrörelsen händer det ingenting
            för att löftena ska infrias. Det är allvarligt, rent demokratiskt,
            att man säger en sak väldigt tydligt i valrörelsen, men när man
            sedan får sin taburett, sin position, gäller det inte längre.
            Det är allvarligt. Om man dessutom inte själv står upp och förklarar
            sig i en interpellationsdebatt kan jag tycka att det blir ännu
            allvarligare.
          </note>
          <note>
            Gustav Fridolin är inte här. Däremot är Helene Hellmark Knutsson
            här. Statsrådet var tydlig i sitt svar, men jag vill återigen
            fråga om det tas några som helst initiativ inom Utbildningsdepartementets
            väggar för att ta några steg i den riktning som vi fick höra om
            i valrörelsen, alltså när det gäller att styra Mittuniversitetet
            eller annat lärosäte så att akademisk verksamhet, högre utbildning
            och eller forskning etableras i Härnösand. Finns det några sådana
            processer? Och om de finns, hur ser de ut?
          </note>
          <note type="speaker">
            Anf. 35 JASENKO OMANOVIC (S):
          </note>
          <note>
            Fru talman! Jag vill också tacka ministern för svaret.
          </note>
          <note>
            Ministern är inte den första ministern som svarar på en sådan
            fråga om Campus Härnösand. Jag har haft debatter med Jan Björklund,
            den förre utbildningsministern, om varför vi har hamnat i den
            här situationen.
          </note>
          <note>
            När Maud Olofsson var vice statsminister fattades det ett beslut
            här i riksdagen om att flytta allt ansvar för att bedriva verksamheten
            och för var man vill bedriva verksamheten från riksdagen – ansvaret
            fanns i det här rummet – till lärosätena. Och det var Maud Olofsson
            som vice statsminister som drev frågan. Vi socialdemokrater röstade
            emot, men nu är vi i den situationen att universiteten med till
            exempel ett styrelsebeslut får avbryta en 170–180-årig utbildningshistoria.
            180 år av erfarenhet kan tas bort med bara ett beslut.
          </note>
          <note>
            Interpellanten Emil Källström och jag är överens om att det var
            fel beslut. Och vi är överens om att det var, som Emil Källström
            säger, en jobbig fråga. Den var inte jobbig bara för Emil Källström
            som satt i utbildningsutskottet. Det var jobbigt även för mig
            som kommer från samma valkrets. Som Härnösandsbo var det jobbigt
            att veta att en gren som staden andas med, en del av staden, tas
            bort. Utbildning kännetecknar staden Härnösand. Och så tar man
            bort det. Men när förslaget lades fram här i riksdagen borde Maud
            Olofsson, Jan Björklund och andra ha tänkt på vilka konsekvenser
            det kunde leda till.
          </note>
          <note>
            Fru talman! Det är inte bara på utbildningsområdet som vi har
            sett detta. Här kammaren har vi nyss haft en debatt om att staten
            har dragit sig bort från sitt ansvar under åtta år. Framför allt
            den förra regeringen har tagit bort allt ansvar för att styra
            statliga myndigheter så att utbudet finns i hela landet.
          </note>
          <note>
            Ännu en sak som var avgörande för Mittuniversitetet var ett sparbeting
            på 50 miljoner. Man hade färre utbildningsplatser, och därmed
            var man tvungen att vidta en del åtgärder. Då tog man höjd för
            att klara av ytterligare besparingar. Därmed lade man ned Campus
            Härnösand. Campuset var specialiserat på en sak, nämligen distansutbildningar,
            vilka jag tycker är bra. Man var bland de ledande i landet på
            distansutbildningar – väldigt bra. Men på grund av ett beslut
            i riksdagen har man nu lagt ned allt detta.
          </note>
          <note type="speaker">
            Anf. 36 Statsrådet HELENE HELLMARK KNUTSSON (S):
          </note>
          <note>
            Fru talman! Ja, när det gäller just den här historien är det
            viktigt att komma ihåg att det handlade om ett minskat takbelopp.
            Den förra regeringen minskade takbeloppet med 10 procent, motsvarande
            50 miljoner kronor. Det var den utlösande faktorn för den här,
            som ni båda beskriver den, smärtsamma processen. Det är inget
            lätt beslut för ett lärosätes styrelse att ta det ansvar som nu
            åligger dem när det gäller att se över sitt utbildningsutbud,
            matcha med studenter och efterfrågan men också säkerställa att
            det håller hög kvalitet.
          </note>
          <note>
            Den bedömning som gjordes, efter väldigt noggranna överväganden,
            var att med bland annat de minskade anslagen – jag vill vara tydlig
            med att det fanns fler faktorer – valde man att säga att Campus
            Härnösand behöver avvecklas. Det är klart att det har en enorm
            inverkan på en ort som Härnösand. Därför är det viktigt att vi
            som regering tar ansvar för landets alla kommuner när det gäller
            just utveckling och hur vi ska kunna möta behovet av utbildning
            men också jobb.
          </note>
          <note>
            Jag tycker även att den förra regeringens beslut visar hur viktigt
            det är med långsiktighet i frågor om högre utbildning och forskning.
            Om man ändrar förutsättningarna gång på gång är det är svårt att
            upprätthålla utveckling men också kvalitetssäkring och att dessutom
            upprätthålla efterfrågan. Nu handlade det i huvudsak om distansutbildning.
            Till 96 procent var det distansutbildningskurser i Härnösand.
            Så Mittuniversitetet ser självklart att de kan upprätthålla utbudet
            och säkerställa kvaliteten trots de minskade resurserna.
          </note>
          <note>
            Den nuvarande regeringen kommer att tillföra resurser till lärosätena.
            Vi kommer att bygga ut med fler utbildningsplatser. Vi kommer
            också att satsa på att stärka kvaliteten.
          </note>
          <note>
            Vi anser att det är viktigt att det finns utbildning och forskning
            i hela landet för att just matcha behov och säkerställa att alla
            som vill och har möjlighet att komma in kan läsa vidare på högre
            utbildning. Det behöver vi för att säkerställa kompetensförsörjningen
            till såväl det privata näringslivet som det offentliga näringslivet.
          </note>
          <note>
            Egentligen vet jag att Centerpartiet också tycker så här. Men
            det var inte den politik som fördes under den förra regeringens
            tid. När det gäller pengar minskade man faktiskt antalet platser
            vid de universitet som ligger utanför de stora städerna och de
            stora lärosätena. Det har naturligtvis en inverkan.
          </note>
          <note>
            Nu är detta mitt ansvar och inte Gustav Fridolins ansvar, även
            om han är departementschef. Detta ligger helt och fullt hos mig.
          </note>
          <note>
            Detta beslut är fattat av Mittuniversitetet, och vi kommer självklart
            att ha en dialog med det lärosätet precis som vi har med alla
            andra om den framtida utvecklingen av högre utbildning. Och, som
            sagt, vi kommer att tillföra resurser. Men ytterst är beslutet
            deras om var utbildningarna ska bedrivas.
          </note>
          <note type="speaker">
            Anf. 37 EMIL KÄLLSTRÖM (C):
          </note>
          <note>
            Fru talman! Jag tror att vi ska hyfsa debatten lite grann, eftersom
            vi nu talar om väldigt många olika saker samtidigt. Jasenko Omanovic
            skyllde på att lärosätena under Alliansens tid vid makten blev
            mer självständiga. Om detta är ett problem borde den nya regeringen
            inleda en process och göra lärosätena mindre självständiga. Några
            sådana initiativ har inte tagits. Alltså verkar reformen vara
            ganska bra.
          </note>
          <note>
            Finns det en direkt koppling mellan politisk färg på utbildningsministern
            och antalet campus i landet? Nej, där verkar vi alla vara lika
            goda kålsupare. Det var under socialdemokratisk tid som Mittuniversitetets
            campus i Örnsköldsvik, min egen hemstad, och många andra campus
            lades ned. Det har försvunnit universitets- och högskolecampus
            i det här landet oavsett om det har varit vänster- eller högermajoritet
            i regeringen och i riksdagen.
          </note>
          <note>
            Hur har det sett ut med resurserna? Mittuniversitetet, såsom
            de flesta högskolor och universitet i Sverige, har under våra
            åtta år vid makten fått rekordökningar av resurser och har aldrig
            haft mer resurser än i samband med finanskrisen och de tillfälliga
            platser som kom då. På samma sätt har det minskat lite under de
            senaste åren. Det har alltså gått upp och ned. Det finns inte
            heller något direkt samband mellan takbelopp, och att det går
            upp och ned, och antalet campusorter. I så fall hade vi sett en
            explosionsartad ökning av antalet campusorter i samband med att
            Sveriges lärosäten har fått betydligt mer resurser totalt.
          </note>
          <note>
            Det som vi talar om här, och som är anledningen till att jag
            skrev min interpellation, handlar om vilket värde man ska tillmäta
            politiska företrädares ord i en valrörelse. Det är nämligen ganska
            tydligt att det inte pågår några som helst processer för att tillförsäkra
            akademisk verksamhet i primärt Härnösands kommun. Det är lika
            solklart att det var exakt det som Miljöpartiet och Gustav Fridolin,
            som i dag är utbildningsminister, ställde i utsikt vid en miljöpartistisk
            valseger i höstas. Det var solklart för alla, inte minst för Härnösandsborna
            som läser tidningar, lyssnar på radio och tittar på de lokala
            nyheterna på tv. Gustav Fridolin kom flera gånger till Härnösand
            och lovade att en röst på Miljöpartiet också var en röst på att
            den akademiska verksamheten i Härnösand skulle återskapas.
          </note>
          <note>
            Nu kan man undra vad som då skulle krävas. Tydligen räckte det
            inte att Gustav Fridolin blev utbildningsminister och chef för
            Utbildningsdepartementet för att något skulle hända över huvud
            taget. Det pågår inte en enda process för att på något sätt ta
            ett steg i den riktning som Gustav Fridolin mycket tydligt lovade
            i valrörelsen.
          </note>
          <note>
            Detta ansvar lägger jag inte på Helene Hellmark Knutsson. Det
            lägger jag helt och hållet på Miljöpartiet och Gustav Fridolin
            som var så tydliga i valrörelsen och sedan inte säger någonting
            när valet väl är vunnet och statsrådstaburetten väl är intagen.
          </note>
          <note>
            Detta är demokratiskt problematiskt, och jag skulle vilja ha
            ett konkret svar av såväl Jasenko Omanovic som Helene Hellmark
            Knutsson. Ska vi inte försöka eftersträva att det som sägs i valrörelsen
            också gäller efter valdagen? Ska vi inte försöka hålla de löften
            som vi ställer ut till våra väljare i valrörelsen? Är det inte
            så att när man så uppenbart bryter tydliga och glasklara löften
            bidrar det till såväl politikerförakt som en allmän känsla av
            att det som sägs i denna kammare och ute på valmöten behöver man
            inte tillmäta så stor vikt, och är inte det problematiskt?
          </note>
          <note type="speaker">
            Anf. 38 JASENKO OMANOVIC (S):
          </note>
          <note>
            Fru talman! Jag är faktiskt glad för att Emil Källström nu har
            taggat till sig lite grann. När Thorbjörn Fälldin och jag stod
            i biblioteket i Härnösand och demonstrerade mot detta beslut var
            du, Emil Källström, inte där. Men det är bra att du har taggat
            till dig.
          </note>
          <note>
            Vi behöver alla titta på vad vi har lovat. Nu kan inte någon
            av oss stå här och säga vad du eller någon annan har lovat och
            om vi kan hålla det, utan var och en behöver förstås hålla sitt
            vallöfte.
          </note>
          <note>
            En sak är viktig, nämligen att fler och fler ska få möjlighet
            att studera och få mer och mer kunskap. Det är bara det som kan
            driva Sverige framåt. Det är grunden för utveckling i Sverige.
            Därför är det intressant när man gör det som ni har gjort under
            så många år. Jag hoppas verkligen att vi kan få igenom budgeten
            här i riksdagen, så att vi får en förändring i förhållande till
            det som var tidigare. När ni ökade resurserna ökade ni bara resurserna
            till forskningen, inte till antalet platser i skolan. Ni gjorde
            en fördelningsmodell som gynnade bara gamla lärosäten. Trots att
            Mittuniversitet hade ett samarbete med ett företag som SCA, som
            inom skogsindustrin egentligen är som F C Barcelona är inom fotbollen,
            kunde man inte få tillgodoräkna sig detta samarbete för att få
            forskningsmedel. Sådant har ni skapat. Det hoppas jag faktiskt
            att vi kan förändra, så att vi får forskning och utveckling i
            hela landet på alla områden. Kunskap behövs nämligen i hela landet.
            Det är grunden för mitt engagemang för Mittuniversitetet, för
            ett lärosäte i Härnösand och för ett lärosäte även i Örnsköldsvik.
          </note>
          <note type="speaker">
            Anf. 39 Statsrådet HELENE HELLMARK KNUTSSON (S):
          </note>
          <note>
            Fru talman! Jag tackar för den här debatten. Som jag sa i mitt
            förra inlägg är långsiktighet något av det viktigaste för hur
            vi ska kunna bedriva högre utbildning men även forskning av hög
            kvalitet i hela landet. Som jag också sa tror jag att det är många
            väljare, inte minst de som röstade på Centerpartiet, som tror
            att om de lägger en röst på Centerpartiet innebär det att man
            satsar på hela Sverige och att man ser till att man har högre
            utbildning och forskning i hela landet. Det är någonting, precis
            som Jasenko Omanovic säger, som den här regeringen står upp för.
            Jag har skrivit en debattartikel om detta och efterfrågat ett
            samarbete med Centerpartiet om detta. Nu har ni faktiskt möjlighet
            att i samarbete med oss påverka detta i den riktning som ni inte
            kunde göra när ni själva satt i regering. Då blev det minskade
            takbelopp till bland annat Mittuniversitetet. Det var en bidragande
            faktor till detta beslut.
          </note>
          <note>
            Nu kan vi se till att vi, precis som Jasenko Omanovic säger,
            faktiskt bygger ut antalet platser över hela landet och att vi
            i det forskningspolitiska arbetet så småningom också kan stärka
            forskningen i hela landet.
          </note>
          <note>
            Detta är en politik som vi står bakom och som jag tror att Centerpartiet
            står bakom. Då – vem vet – kanske ni också kan uppfylla ett och
            annat vallöfte.
          </note>
          <note type="speaker">
            Anf. 40 EMIL KÄLLSTRÖM (C):
          </note>
          <note>
            Fru talman! Jasenko Omanovic klagade på att vi ökade forskningsanslagen
            för mycket. Det håller jag inte alls med om. Jag tycker att det
            är bra att vi i Sverige har lyckats satsa mer på forskning trots
            en finanskris, och jag är väldigt glad över att alla svenska lärosäten,
            inklusive Mittuniversitetet, har mer forskningsresurser i dag
            än 2006.
          </note>
          <note>
            Jag är också glad över att det under alla år som regeringen Reinfeldt
            ett och två satt vid makten fanns fler högskoleplatser i Sverige
            än vad regeringen Persson lämnade efter sig år 2006. Vartenda
            år när vi satt vid makten fanns det fler platser i det svenska
            högre utbildningslandskapet.
          </note>
          <note>
            Vad den här debatten handlar om och varför jag skrev interpellationen,
            för övrigt min första interpellation efter fem år som riksdagsledamot,
            är att jag tycker att det är viktigt att ge besked till några
            av mina väljare, till några av Härnösands och Västernorrlands
            väljare, om vad det är som händer och inte när det gäller ett
            så tydligt vallöfte.
          </note>
          <note>
            Det var helt uppenbart för alla som var läskunniga att om man
            röstade på Miljöpartiet var det en röst för mer akademisk verksamhet
            i Härnösand. Det är nu lika uppenbart att det inte händer någonting.
            Det finns inte en enda pågående process, och det lyfts inte ett
            finger för att infria detta vallöfte. Det tycker jag är demokratiskt
            problematiskt. Det är synd om de Härnösandsbor som trodde på löftet
            och kanske hade det som anledning att rösta på något av de rödgröna
            partierna.
          </note>
          <note>
            Jag kan konstatera att det inte är min utbildningsminister som
            säger en sak i valrörelsen och gör en helt annan sak efter valet,
            eller rättare sagt inte gör någonting. Det är däremot Jasenco
            Omanovics och statsrådet Helene Hellmark Knutssons utbildningsminister.
            Jag hoppas att han inte fortsätter att vara utbildningsminister
            så väldigt länge till efter valet 2018.
          </note>
          <note type="speaker">
            Anf. 41 Statsrådet HELENE HELLMARK KNUTSSON (S):
          </note>
          <note>
            Fru talman! Tack för en debatt om något som borde vara lika angeläget
            för Centerpartiet som det är för samarbetsregeringen, det vill
            säga hur vi ska säkerställa högre utbildning och forskning i hela
            landet.
          </note>
          <note>
            Som jag sa beslutade den förra regeringen om förändringen i Mittuniversitets
            styrelse efter det att bland annat takbeloppen hade minskat. Då
            kunde inte Centerpartiet påverka detta på något sätt. Jag tror
            att det fanns en och annan väljare som hade förväntat sig att
            Centerpartiet skulle göra något där, så jag tror inte att man
            ska sitta på alltför höga hästar vad vallöften om detta. Men nu
            finns det en möjlighet.
          </note>
          <note>
            Som jag sa har jag skrivit en debattartikel och bjudit in till
            ett samarbete, eftersom jag vet att Centerpartiet i grunden har
            en annan syn än de övriga borgerliga partierna när det gäller
            att högre utbildning ska kunna finnas i hela landet. Vi lägger
            också fram förslag på hur vi ska kunna bygga ut utbildningen och
            även säkerställa att det finns forskning. Det är som sagt inga
            tillfälliga satsningar, utan det är långsiktiga satsningar så
            att vi kan ge lärosätena de långsiktiga spelregler som de behöver.
          </note>
          <note>
            Jag vill återigen påminna om att bara för att man är departementschef
            är man inte ansvarig för allt på departementet. Jag har ansvar
            för högre utbildning och forskning.
          </note>
          <note>
            Överläggningen var härmed avslutad.
          </note>
          <note>
            § 9 Svar på interpellation 2014/15:436 om statliga jobb ute i
            landet
          </note>
          <note type="speaker">
            Anf. 42 Statsrådet ARDALAN SHEKARABI (S):
          </note>
          <note>
            Fru talman! Anette Åkesson har ställt frågor till mig avseende
            statliga jobb ute i landet.
          </note>
          <note>
            Regeringens förvaltningspolitik bygger på att myndigheterna i
            stor utsträckning själva, utifrån de mål och uppgifter för verksamheten
            som riksdagen och regeringen fastställer, avgör hur verksamheten
            ska organiseras för att på bästa sätt tillgodose samhällets samlade
            behov. Detta innebär att det i stor utsträckning är myndigheterna
            själva som ansvarar för att besluta om sin organisation och den
            geografiska indelningen av sin verksamhet.
          </note>
          <note>
            Regeringen anser att det är viktigt att de statliga myndigheternas
            lokalisering kan få en större spridning över landet. Regeringen
            har i budgetpropositionen för 2015 uttalat att utgångspunkten
            för nya myndigheter är att de i första hand bör lokaliseras utanför
            Stockholms län. Regeringen har också uttalat att myndigheter som
            behöver vara lokaliserade i Stockholm bör pröva om delar av verksamheten
            kan lokaliseras på annan plats. Regeringen har i budgetpropositionen
            för 2015 vidare uttalat att det är viktigt att de statliga myndigheternas
            lokalisering kan få en större spridning över landet. Det handlar
            om att pröva om myndigheter kan lokaliseras utanför storstäderna,
            i första hand till länscentrum eller vissa andra orter.
          </note>
          <note>
            Regeringen anser att det är viktigt att bedriva en politik som
            utvecklar landsbygden och möjligheten för kvinnor och män att
            bo och verka i hela landet. Det är också av central betydelse
            att den statliga förvaltningen är effektiv, tillgänglig och samordnad.
          </note>
          <note type="speaker">
            Anf. 43 ANETTE ÅKESSON (M):
          </note>
          <note>
            Fru talman! Jag vill börja med att tacka civilministern för svaret.
            Tyvärr anser jag inte att jag fick svar på själva frågorna, men
            här i debatten får jag ju ytterligare möjligheter.
          </note>
          <note>
            De som lyssnar på debatten har troligen inte sett frågorna, och
            därför upprepar jag dem.
          </note>
          <note>
            Min korta tolkning av de svar jag fick på frågorna lyder: Regeringen
            tycker att det är tråkigt att det försvinner jobb ute i landet
            men att det är myndigheternas ansvar. Nya myndigheter ska i första
            hand lokaliseras utanför Stockholms län, om de inte måste ligga
            i Stockholm. Då ska det undersökas om delar av verksamheten kan
            lokaliseras på annan plats. Regionpolitiskt ansvar – nej, det
            vet vi inte riktigt vad det innebär. Jo, att kvinnor och män ska
            bo och verka i hela landet, för vi är ju en feministisk regering.
          </note>
          <note>
            Om statsrådet inte håller med mig om min tolkning får han strax
            gärna komma med alternativa svar.
          </note>
          <note>
            Ur mitt perspektiv är jobbfrågan ute i landet viktig. Om inte
            statliga myndigheter har möjlighet att ha kvar arbetsplatser ute
            i landet, vem har då det? I själva verket visar det sig att de
            statliga jobben, enligt forskare, flyttar från landsbygden i högre
            takt än privata företag och invånarna. Det betyder att statliga
            myndigheter är så kallade aktiva avfolkningsagenter, och det är
            allvarligt. Det borde ingå i myndigheternas regionalpolitiska
            ansvar att ta viss hänsyn till en helhetsbild inför sina beslut.
          </note>
          <note>
            Som politiker skapar vi inga jobb, men i vårt uppdrag ingår att
            skapa så goda förutsättningar som möjligt för företag att i sin
            tur skapa jobb i hela landet. Samtidigt går den tekniska utvecklingen
            framåt, vilket möjliggör ökad decentralisering. Ute i mindre orter
            är både lokalhyrorna och boendekostnaderna lägre, ofta förenat
            med högre livskvalitet.
          </note>
          <note>
            Ser vi konkret till Skatteverket, som ju är aktuellt som droppen
            i bägaren i denna fråga, har lokalkontoren sedan den förra stora
            omorganisa ­ tionen i hög grad specialiserat sig. De sköter uppgifter
            för hela landet och meddelar att de inte har några problem att
            rekrytera. Exempelvis sam ­ arbetar Lycksele och Vetlanda, trots
            avståndet, om registervård. Kontoret i Simrishamn har, förutom
            specialkompetens för granskning av oss riks ­ dagsledamöter, huvudansvaret
            i södra Sverige för dem som arbetar inter ­ nationellt.
          </note>
          <note>
            Den specialkompetens Skatteverket hade byggt upp har de med stor
            sannolikhet tappat på grund av stora pendlingsavstånd. I Lyckseles
            fall rör det sig om 26 mil om dagen.
          </note>
          <note>
            Hur är det nu med konsekvenserna av att statliga jobb försvinner
            ute i landet? Vilka åtgärder vill statsrådet vidta, och hur är
            det med det regio ­ nalpolitiska ansvaret? Köper statsrådet min
            tolkning av hans svar?
          </note>
          <note type="speaker">
            Anf. 44 Statsrådet ARDALAN SHEKARABI (S):
          </note>
          <note>
            Fru talman! Jag vill verkligen tacka Anette Åkesson för denna
            interpellation och för inlägget, för det visar att vi börjar få
            en mer kritisk granskning av hur lokaliseringspolitiken har sett
            ut under de senaste åtta åren.
          </note>
          <note>
            Vi har börjat titta på den här frågan nu och märker att det har
            varit en negativ trend när det gäller spridningen av de statliga
            jobben. Det finns klara brister i den statliga närvaron. Trenden
            har också där varit negativ.
          </note>
          <note>
            Det här är allvarligt. På sikt kan det inte bara få de effekter
            som Anette Åkesson diskuterar, utan det kan också påverka legitimiteten
            för staten om medborgarna anser att staten inte finns i hela landet.
            Det här är något som vi ska ta tag i.
          </note>
          <note>
            Jag redovisade före den här debatten i en särskild debatt om
            denna fråga hur regeringen ser på den, och jag tänker upprepa
            det här.
          </note>
          <note>
            Vi befinner oss nu i ett läge där vi ser effekterna av myndighetsstyrningen
            under de senaste åtta åren, nämligen att det inte finns en tillräckligt
            tydlig styrning i fråga om lokaliseringen av myndigheter.
          </note>
          <note>
            Bevisligen finns det en del brister vad gäller koordineringen
            mellan olika myndigheter avseende lokaliseringsfrågor. Det är
            rimligt att staten i större utsträckning styr lokaliseringsfrågorna
            och kräver en bättre koordinering mellan myndigheter. När myndigheter
            ska besluta om lokaliseringsfrågor bör de föra dialog med andra
            myndigheter för att skaffa sig en bild av hur de har agerat på
            den ort som är i fråga. Det finns ingen mekanism för detta i dag.
          </note>
          <note>
            Regeringen anser att vi behöver skaffa oss en samlad bild av
            hur det ser ut med den statliga lokaliseringspolitiken. Vi behöver
            också ta fram principer som i större utsträckning styr myndigheternas
            lokalisering.
          </note>
          <note>
            Därför avser vi att ge Statskontoret i uppdrag att ta itu med
            frågan, skaffa en samlad bild och föreslå hur regeringen tydligare
            ska styra lokaliseringsfrågorna.
          </note>
          <note>
            Regeringen är ansvarig för helheten. Det ansvaret tog inte den
            förra regeringen. Denna regering anser att vi måste ta detta ansvar
            om vi vill ha en effektiv statsförvaltning som finns i hela landet
            och som har en legitimitet bland medborgarna oavsett var i landet
            medborgarna bor. Därför kommer vi att agera skyndsamt för att
            ge detta uppdrag till Statskontoret och formulera en politik som
            säkerställer statlig närvaro i hela landet.
          </note>
          <note type="speaker">
            Anf. 45 ANETTE ÅKESSON (M):
          </note>
          <note>
            Fru talman! Det var intressant att höra från civilministern om
            uppdraget till Statskontoret. Jag ser fram mot den utredningen
            och vad den kommer fram till.
          </note>
          <note>
            När det gäller jobben ute i landet räcker det inte med vackra
            ord. De måste följas av handling. S–MP-regeringen går med precision
            på åtgärder som Alliansen vidtog och som bidragit till att skapa
            nya jobb i hela landet. Till exempel ska lagen om valfrihet inskränkas
            och RUT och ROT försämras. Dessutom kommer unga och äldre i arbete
            att kosta mer. Alliansens politik ökade antalet arbetade timmar
            och gjorde svarta jobb vita, företrädesvis jobb med låga ingångströsklar
            som finns i hela landet.
          </note>
          <note>
            Kilometerskatten är ett annat exempel där S och MP konkret vill
            beskatta avstånd. Det hade slagit mot landsbygden, men tack och
            lov hör det till de förslag som S och MP backar på.
          </note>
          <note>
            När vi som politiker inte skapar goda förutsättningar för, och
            i värsta fall till och med motarbetar, företag som kan skapa nya
            jobb minskar antalet jobb.
          </note>
          <note>
            Sambandet är tydligt: Finns det färre jobb ute i landet minskar
            även kommunens attraktionskraft som boendekommun, och antalet
            invånare i den kommunen minskar.
          </note>
          <note>
            Skatteintäkterna följer med ned, och svårigheten för kommunen
            att klara sina viktiga verksamheter av egen kraft ökar. Den kaka
            som ska fördelas till vården, skolan och omsorgen minskar, och
            kommunen blir mer och mer beroende av bidrag från staten.
          </note>
          <note>
            Det är en tråkig utveckling som på sikt radikalt minskar kommunens
            förutsättningar för självstyre, inte minst i kombination med framtida
            befolkningsutveckling.
          </note>
          <note>
            Kommunalråden i de nio kommuner där Skatteverket vill lägga ned
            kontor lyfter upp ett annat perspektiv i lördagens DN Debatt.
            Svenska kommuner förväntas ställa upp för flyktingmottagande.
            Men förutsättningar för den lokala jobbmarknaden, den enskilt
            viktigaste komponenten för en lyckad integration, försämras bland
            annat på grund av statliga myndigheters beslut att lägga ned kontor.
          </note>
          <note>
            När statliga Skatteverket, Arbetsförmedlingen, Trafikverket,
            Lantmäteriet, Posten och Migrationsverket planerar nedläggningar
            av arbetsplatser ute i landet står dessutom många människor inför
            svåra beslut.
          </note>
          <note>
            Att långpendla eller flytta med till arbete kan ju vara ett alternativ,
            men det betyder att de unga försvinner från den mindre orten.
            Har man fler personer i familjen att ta hänsyn till är det kanske
            inte överkomligt. Det kan fungera ett tag, i bästa fall tills
            man hittar ett nytt jobb. Men sannolikheten att man hittar ett
            nytt jobb som motsvarar ens erfarenheter och kompetens är inte
            den största på mindre orter. Det är tråkigt för individen och
            utgör ett resursslöseri för samhället.
          </note>
          <note>
            Statliga jobb är viktiga komplement till jobben i det privata
            näringslivet. Försvinner de från mindre orter ute i landet minskar
            variationen på jobb. Det får långtgående och övergripande konsekvenser
            för individer, företag och kommuner.
          </note>
          <note>
            Kan hänsyn till detta förväntas tas i enskilda statliga myndigheters
            underlag för beslut? Till viss del ja. Men precis som civilministern
            säger ligger rimligtvis huvudansvaret för det övergripande helhetsperspektivet
            på de statliga jobben hos regeringen.
          </note>
          <note>
            Hur anser statsrådet att S–MP-regeringen tar detta ansvar? Hur
            ska hela Sverige leva?
          </note>
          <note type="speaker">
            Anf. 46 JASENKO OMANOVIC (S):
          </note>
          <note>
            Fru talman! Jag har debatterat denna fråga i kammaren i åtta
            år. Jag har stått här medan ministrarna har ändrats och under
            både regeringen Reinfeldt 1.0 och 2.0 påpekat att så här kan man
            inte styra.
          </note>
          <note>
            Varför är det viktigt att statliga jobb finns i hela landet?
            Jo, för de genererar mycket mer än bara de statliga jobben. Staten
            upphandlar allt från kaffebulle till stridsvagn. Där staten upphandlar
            finns det jobb. Bagaren, nyckelsmeden, lokalvårdaren och taxichauffören
            finns där jobben finns.
          </note>
          <note>
            Om man som Alliansen med Moderaterna i spetsen flyttar alla jobb
            ute i landet till storstäderna slår man undan benen för småföretagare
            runt om i landet. Då blir det färre taxiresor, och då tillverkas
            det färre nycklar och nyckelkort. Det blir färre möjligheter för
            småföretagare runt om i landet att få jobb. Det är ett stort problem
            för hela landet. Det är inte ett problem bara för de statliga
            jobben utan för småföretagarna.
          </note>
          <note>
            Staten upphandlar som sagt allt från kaffebulle till stridsvagn.
            Därför är det som statsrådet Ardalan Shekarabi presenterar i dag
            om att vi ska få en annan styrning av statliga myndigheter viktigt.
            Det ger en annan möjlighet för hela Sverige att leva.
          </note>
          <note type="speaker">
            Anf. 47 HELENA BOUVENG (M):
          </note>
          <note>
            Fru talman! Först vill jag tacka statsrådet. Det är ett bra förslag
            att ge Statskontoret i uppdrag att titta på konsekvenserna vad
            gäller de statliga myndigheterna. Det handlar inte bara om statliga
            jobb, utan precis som Anette Åkesson sa handlar det mycket om
            tandemrekrytering, att en hel familj kan fortsätta att leva i
            Värnamo, Vetlanda och Lycksele. Det är viktigt för många delar
            av vårt land.
          </note>
          <note>
            Jag har stor förståelse för att myndigheter vill utveckla sig
            och effektivisera. Det ligger även i deras uppdrag. Vid dagens
            besök i skatteutskottet sa också generaldirektören att innan regeringen
            ger något annat uppdrag kommer man att fortsätta på den inslagna
            vägen.
          </note>
          <note>
            Jag tycker dock att underlaget vi har fått från Skatteverket
            är ganska tveksamt. Varför läggs effektiva skattekontor ned, till
            exempel det i Värnamo, när skattekontorens uppdrag att göra företagsbesök
            kommer att bli ännu större i och med kraven på personalliggare
            i byggbranschen och befintliga kassaregister?
          </note>
          <note>
            Det är också tveksamt när det gäller specialkontoren, till exempel
            registervården i Vetlanda. Här håller man en hög kvalitet och
            är effektiv, och personalomsättningen är noll. Men möjligheten
            att rekryteras till andra bolag är obefintlig. Varför rubba på
            specialkontoren, som inte är beroende av var de ligger? Här är
            det ju inte närheten till företagen som räknas.
          </note>
          <note>
            Min fråga är därför: Finns det utrymme för statsrådet att uppmana
            Skatteverket att invänta Statskontorets resultat?
          </note>
          <note type="speaker">
            Anf. 48 ERIK ANDERSSON (M):
          </note>
          <note>
            Fru talman! När jag hör Socialdemokraterna förstår jag inte riktigt
            vilken väg de ska gå. Å ena sidan lägger de ned skattekontor i
            landet. Å andra sådan hör vi förespråkare för Socialdemokraterna
            säga att det är viktigt med statliga jobb i hela landet, inte
            minst för småföretagen.
          </note>
          <note>
            Då kommer genast frågan: Varför agerar regeringen då åt motsatt
            håll? Det handlar ju inte bara om utlokalisering av statliga jobb,
            utan det handlar också om andra reformer som har aviserats av
            regeringen, exempelvis halveringen av RUT och försämringen av
            ROT. Det blir höjd skatt för unga och för seniorer. Det kommer
            att drabba väldigt många runt om i landet, i synnerhet på landsbygden.
            Det blir stora höjningar av skatterna för företag och för vanliga
            löntagare. Det är bara att vänta.
          </note>
          <note>
            Jag tycker att det är jättebra att regeringen har tillsatt en
            utredning när det gäller just utlokalisering av statliga jobb.
            Det är ett bra initiativ av civilministern. Men i vanliga fall
            brukar man alltid avvakta tills utredningen är klar innan man
            driver igenom en politik. I det här fallet tycker jag att man
            skulle kunna avvakta utredningen och sedan se hur man skulle kunna
            göra med exempelvis Skatteverkets nedläggning av kontor. Det vanliga
            svaret man får när man ställer en fråga är att regeringen har
            tillsatt en utredning och att man ska se vad den kommer fram till
            innan man beslutar. I det här fallet vore det faktiskt väldigt
            bra om civilministern kunde svara som man brukar göra från regeringens
            sida i vanliga fall, alltså att man har tillsatt en utredning
            och att man ska avvakta vad den kommer fram till.
          </note>
          <note type="speaker">
            Anf. 49 Statsrådet ARDALAN SHEKARABI (S):
          </note>
          <note>
            Fru talman! Jag blir väldigt glad när jag hör diskussionen och
            frågeställningarna. Den förra regeringen, där Moderata samlingspartiet
            hade en mycket stark ställning, valde att agera helt passivt i
            den här typen av frågor. Statliga jobb ute i landet var absolut
            ingen fråga på regeringens dagordning. Trots att Sverige har högst
            urbaniseringstakt i Europa , och vi har stora demografiska förändringar
            i vårt land som kräver ett helhetstänk och ett ansvarstagande
            från statens sida i samverkan med kommunsektorn, agerade regeringen
            helt passivt.
          </note>
          <note>
            Det Skatteverket gör i dag är att följa de förvaltningspolitiska
            principer och den lagstiftning som vi har i dag. Den förra regeringen
            initierade inget arbete som handlade om att styra myndigheterna
            i lokaliseringsfrågan.
          </note>
          <note>
            Vi anser att den svenska staten har en skyldighet att hålla ihop
            vårt land. Om den svenska staten har ansvaret att hålla ihop vårt
            land måste vi också styra lokaliseringsfrågorna i större utsträckning
            och kräva av myndigheter att de åtminstone har dialog med varandra
            i lokaliseringsfrågorna.
          </note>
          <note>
            Parallellt med detta arbete jobbar vi nu aktivt med att föra
            en dialog med representanter för Sveriges kommuner för att identifiera
            vilka utma ­ ningar som finns i kommunsektorn med tanke på den
            höga urbaniserings ­ takten. Då kommer vi också att vidta de åtgärder
            som vi identifierar be ­ hövs. Parallellt med detta arbete vidtar
            vi åtgärder för att stärka den regio ­ nala nivån i svensk politik
            så att vi även fortsättningsvis kan ha en decen ­ traliserad sjukvårdsförvaltning
            och goda förutsättningar att styra regional utveckling och kollektivtrafik.
          </note>
          <note>
            I dessa två frågor valde den förra regeringen också att agera
            passivt. Man grävde regionfrågan långt under jorden för att inte
            behöva ta tag i en viktig administrativ fråga som får stora konsekvenser
            både för sjukvården och för den regionala utvecklingen i vårt
            land.
          </note>
          <note>
            Att det i dag finns ett engagemang bland moderata riksdagsledamöter
            i den här typen av frågor kan jag bara välkomna. Jag garanterar
            att vi kommer att föra en aktiv dialog med alla de demokratiska
            partier som är intresserade av den här typen av frågor, för detta
            handlar om väldigt stora frågor, om hur vi håller ihop vårt land,
            hur vi effektiviserar, moderniserar och utvecklar den offentliga
            sektorn, som är verktyget för statens o c h kommunernas samspel.
          </note>
          <note>
            Fru talman! Vi behöver ta tag i dessa frågor. Så länge ingen
            förändring i regelverket och styrningsprinciperna sker följer
            myndigheterna de principer och regelverk som finns i dag. Men
            regeringen kommer skyndsamt att ge uppdrag till Statskontoret
            att ta tag i dessa frågor. Parallellt med detta har vi också aviserat
            att vi kommer att tillsätta två förhandlingspersoner som får i
            uppdrag att jobba med regionfrågan och tillsammans med representanter
            för kommunsektorn ta fram en väg för hur vi kan modernisera och
            utveckla förvaltningen på den regionala nivån.
          </note>
          <note>
            Till detta ska vi också koppla hur de statliga myndigheterna
            organiseras på regional nivå och huruvida det finns skäl att i
            större utsträckning koordinera och styra den statliga regionala
            indelningen för att skapa bättre förutsättningar för samverkan
            med kommunsektorn.
          </note>
          <note>
            Jag vill återigen säga att den här debatten är mycket välbehövlig,
            och det är bra att också representanter för Moderata samlingspartiet
            lyfter fram dessa frågor.
          </note>
          <note type="speaker">
            Anf. 50 ANETTE ÅKESSON (M):
          </note>
          <note>
            Fru talman! Statsrådet verkar tro att trenden med centralisering
            av statliga jobb enbart skett de senaste åren. Men riktigt så
            är det ju inte.
          </note>
          <note>
            Skatteutskottet fick i dag besök av Skatteverkets generaldirektör.
            Vi fick utförlig information och möjlighet att ställa frågor.
            Dock upplevde jag inte att jag fick något egentligt svar på min
            fråga: Varför dras det ned jobb på mindre kontor? Svaret på den
            frågan var inte riktigt tydligt.
          </note>
          <note>
            Jag är hoppfull om den utredning som nu är tillsatt, men jag
            är kanske inte lika optimistisk om att en socialdemokratisk och
            miljöpartistisk regering kommer att klara av att lösa dessa frågor.
            Det är oroande, inte minst eftersom regeringen samtidigt motarbetar
            sådana alliansreformer som de senaste åren gett konkreta resultat
            i form av ökat antal jobb, fler arbetade timmar och därmed även
            större resurser till vården, skolan och omsorgen för landets kommuner
            och landsting.
          </note>
          <note>
            Kommunerna ansvarar för utvecklingen av sitt geografiska område.
            Lokalt är det kommunpolitiker som kan göra skillnad. Det märks
            inte minst i de olika näringslivsrankningar som finns att det
            går att påverka förutsättningarna så att de blir så goda som möjligt
            för skapandet av nya jobb.
          </note>
          <note>
            Men de statliga jobben spelar också en stor roll. Inte bara symboliskt
            utan rent konkret är det viktiga jobb som fortfarande finns ute
            i landet. Man gör ett bra jobb och har anpassat sig efter läget
            och ny teknik, och man har ofta mindre personalomsättning. Vid
            enskilda myndigheters beslut tas inte tillräcklig övergripande
            hänsyn till den viktiga roll statliga jobb spelar lokalt – där
            är vi överens – och då kan beslut om kontorsnedläggningar i de
            olika myndigheterna fattas på ett bristfälligt underlag.
          </note>
          <note>
            Jag vill be statsrådet att fortsätta ta frågan om statliga jobb
            ute i landet på allvar. Jag instämmer med mina kolleger Helena
            Bouveng och Erik Andersson och hoppas att man avvaktar Statskontorets
            utredning.
          </note>
          <note>
            Kombinationen av att regeringen inte tar ett övergripande helhetsansvar
            för jobben, med raserandet av Alliansens jobbfrämjande politik,
            kommer att få olyckliga konsekvenser för Sverige. Jag vill även
            passa på att tacka för debatten.
          </note>
          <note type="speaker">
            Anf. 51 JASENKO OMANOVIC (S):
          </note>
          <note>
            Fru talman! Innan jag tackar ministern för förslaget och svaret
            skulle jag vilja säga att Helena Bouveng hade en poäng i att det
            behövs statliga jobb. De kan ju bidra också till att få en mer
            dynamisk arbetsmarknad. Det är också viktigt. Det kan man tillägga
            till det att statliga jobb bidrar till ett bättre småföretagarliv
            i de kommuner där de finns.
          </note>
          <note>
            Jag tackar ministern för hans initiativ och hoppas att vi får
            fler initiativ på det här området. Det är ett arbete som varit
            eftersatt i åtta år. Nu äntligen får vi se några bra förslag.
          </note>
          <note type="speaker">
            Anf. 52 HELENA BOUVENG (M):
          </note>
          <note>
            Fru talman! Jag tycker att det är jättebra att statsrådet har
            gett Statskontoret detta uppdrag. Men det brinner lite i knutarna.
            Skatteverkets föreslagna förändring ska vara färdig successivt
            och fasas ut fram till 2018. Statsrådet säger att utredningen
            ska ske skyndsamt.
          </note>
          <note>
            Jag ställer frågan till statsrådet: Är det möjligt att ha en
            dialog inte bara med Sveriges kommuner och landsting och regioner
            utan också med våra myndigheter, så att de avvaktar med sina beslut
            om förändringar tills Statskontoret har kommit fram till sitt
            resultat?
          </note>
          <note>
            Jag måste dock också berömma Skatteverket . Man har gjort en
            fantastisk resa. För 15 år sedan var det en rysare att ringa till
            Skatteverket . Jag tyckte också att det var lite jobbigt. Men
            i dag kan Näsby Gräv i Vetlanda gladeligen ringa till sitt kontor
            och fråga hur de ska göra för att det ska bli rätt. Man har verkligen
            lyckats med att det ska vara lätt att göra rätt.
          </note>
          <note>
            Min fråga till statsrådet blir: Tror statsrådet att förtroendet
            för Skatteverket ökar eller minskar ju färre kontor vi får och
            ju längre bort från företagen de är? Och, återigen, kommer statsrådet
            att inleda en dialog med Skatteverket med anledning av de aviserade
            förändringarna och förhindra detta tills Statskontoret har lagt
            fram sitt förslag och sin utredning?
          </note>
          <note type="speaker">
            Anf. 53 ERIK ANDERSSON (M):
          </note>
          <note>
            Fru talman! Jag vill tacka civilministern för att han rosar Moderaterna.
            I ett antal debatter har du sagt att det är viktiga frågor vi
            tar upp. Det är bra att vi är angelägna om vad som händer i Sverige.
            Jag måste också säga att civilministern är en av de ministrar
            som jag tror mest på i den här, som jag ser det, svaga regeringen.
          </note>
          <note>
            Det går alltid bra att skylla på den föregående regeringen när
            man står här i talarstolen, men nu är det faktiskt ni som styr.
            Det är ni som ska leverera svaren.
          </note>
          <note>
            Man talar varmt om landsbygden men agerar tvärtemot. Jag vill
            bara upprepa det jag har sagt tidigare. Det är alltså höjd skatt
            för unga och för seniorer. Det är kilometerskatten, som man inte
            kunde införa nu av olika tekniska skäl. Men den kanske införs
            2018 om Socialdemokraterna skulle vinna det valet, vilket vi inte
            tror. Bensin- och dieselskatten kommer också att slå väldigt hårt
            mot landsbygden. De har ju inte så många alternativ.
          </note>
          <note>
            Därför frågar jag om man har tillsatt en utredning, som är väldigt
            bra. I en utredning brukar man nämligen belysa olika aspekter,
            och man får ett resultat som man kan ta ställning till. Varför
            väljer man att lägga ned de här skattekontoren ute i landsbygden?
            Man flyttar dem från mindre orter till större orter. Varför inte
            avvakta den här utredningen, så att man kan se en helhet över
            alla statliga jobb som finns ute i riket?
          </note>
          <note>
            Jag tackar för en bra debatt.
          </note>
          <note type="speaker">
            Anf. 54 Statsrådet ARDALAN SHEKARABI (S):
          </note>
          <note>
            Fru talman! Jag vill först och främst tacka interpellanten Anette
            Åkesson och dem som har deltagit i debatten: Jasenko Omanovic
            , Helena Bouveng och Erik Andersson.
          </note>
          <note>
            Det här är, som sagt, en väldigt viktig diskussion. Det handlar
            i slutändan om legitimiteten för den svenska staten. Jag hade
            förmånen att leda den socialdemokratiska kriskommissionen efter
            valförlusten 2010. I det arbetet tyckte jag att det var otroligt
            viktigt att våga vara självkritisk. Jag tycker att det är väldigt
            bra att Moderaterna nu också tar steget att kritiskt granska den
            förvaltningspolitik som fördes av den förra regeringen och de
            effekter i Skatteverket som den här typen av styrning kan medföra
            och vad det innebär för statens legitimitet och närvaro i hela
            landet.
          </note>
          <note>
            Jag är mer än intresserad av att delta i en dialog som kan handla
            om hur vi tillsammans kan utveckla den svenska förvaltningen.
            Den ordning som vi har i dag är att myndigheterna agerar fristående
            från regeringen i den här typen av frågor. Det är också i enlighet
            med den nuvarande förvaltningspolitiska principen.
          </note>
          <note>
            Vi från regeringens sida menar att vi måste finna en balanspunkt
            där myndigheterna å ena sidan jobbar med effektivisering och effektiv
            resurs ­ användning och å andra sidan tar hänsyn till spridningen
            av de statliga jobben och till den statliga närvaron i landet.
            Den balanspunkten finns inte i dag. Det kan skada staten och vårt
            samhälle på lång sikt om vi inte jobbar med detta.
          </note>
          <note>
            Det som vi kan göra för att ändra denna ordning är att ge uppdrag
            till Statskontoret att ta fram underlag. Utifrån det underlaget
            ska vi forma en ny politik som bidrar till sammanhållningen i
            vårt land. Jag kommer även fortsättningsvis att föra en dialog
            om hur den politiken ska kunna utvecklas med de demokratiska partier
            som finns i riksdagen och som är intresserade av att delta i detta
            arbete.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 15.54 på förslag av tredje vice talmannen
            att ajournera förhandlingarna till kl. 18.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 18.00.
          </note>
          <note>
            § 10 Svar på interpellationerna 2014/15:383 och 474 om Lågstadie
            ­ löftet och Lågstadielyftet
          </note>
          <note type="speaker">
            Anf. 55 Utbildningsminister GUSTAV FRIDOLIN (MP):
          </note>
          <note>
            Herr talman! Ida Drougge har frågat mig vad som skiljer Lågstadielöftet
            från Lågstadielyftet. Hon har också frågat mig vilka pengar jag
            kommer att avsätta till det aviserade Lågstadielöftet och varför
            jag vill vänta med Lågstadielöftet till 2017.
          </note>
          <note>
            Camilla Waltersson Grönvall har frågat mig om förslaget om fler
            anställda i lågstadiet innebär att regeringe n använder Alliansens
            avsatta 2 miljarder kronor eller om förslaget innebär ett tillskott
            på 2 miljarder kronor.
          </note>
          <note>
            Lågstadielöftet innehåller en rad åtgärder som bland annat syftar
            till att förbättra den tidiga uppföljningen av elevernas kunskaper
            och stöd till eleverna i lågstadiet inklusive förskoleklassen.
            Lågstadielöftet som vi har presenterat innefattar bland annat
            följande områden: fler anställda i lågstadiet så att lärare får
            mer tid för sitt arbete och klasserna kan bli mindre, en läsa-skriva-räkna-garanti,
            obligatorisk förskoleklass samt fler speciallärare och specialpedagoger.
            Därutöver har regeringen i budgetpropositionen för 2015 aviserat
            en satsning på mindre barngrupper i förskolan.
          </note>
          <note>
            De insatser som ingår i Lågstadielöftet är som ni hör av olika
            karaktär och har därmed olika tidsplaner. En del ingår i beslutad
            budget, andra insatser avser regeringen att återkomma till i vårpropositionen
            och i vårändringsbudgeten medan ytterligare andra kräver utredning
            och regeländring. Regeringen och oppositionen har olika budgetalternativ
            med olika konstruktioner av våra respektive satsningar på skolans
            område. Min förhoppning är dock att vi delar samma prioriteringar
            och kan komma överens om de olika nödvändiga satsningarna på skolans
            tidiga år.
          </note>
          <note>
            I Lågstadielöftet finns en satsning som bland annat syftar till
            att stimu ­ lera huvudmän att anställa mer personal så att lärarna
            får mer tid för sitt arbete och så att klasserna kan bli mindre
            i lågstadiet. Regeringen och op ­ positionen är eniga om att en
            sådan satsning behövs. I vår budgetproposi ­ tion för 2015 heter
            satsningen Fler anställda i lågstadiet, medan de borger ­ liga
            partierna kallade den för Lågstadielyftet.
          </note>
          <note>
            I budgetpropositionen för 2015 föreslog regeringen att satsningen
            skulle trappas upp från 1,1 miljarder kronor år 2015 och fullt
            utbyggd från 2016 omfatta 2 miljarder kronor årligen. Vi beräknar
            nu att 2 miljarder kronor kan avsättas redan under innevarande
            år. Under 2015 föreslås medel även delvis kunna användas till
            andra insatser än att anställa mer personal för att utöka den
            tid som lärare i lågstadiet kan ägna åt varje enskild elev.
          </note>
          <note>
            Skolans kultur, organisation och regelverk måste tillsammans
            säkerställa att bedömning av elevens kunskaper leder till insatser
            som ger eleven möjlighet att nå kunskapsmålen. Därför ingår införand
            et av en så kallad läsa-skriva- räkna-garanti i Lågstadielöftet.
            Regeringen avser att utreda förutsättningarna för att införa en
            läsa-skriva-räkna-garanti och hur en sådan bör utformas. Syftet
            med garantin är att utarbeta ett system som ser till att alla
            elever får de extra anpassningar eller det särskilda stöd de behöver
            för att få förutsättningar att nå de kunskapskrav som minst ska
            uppnås i svenska eller svenska som andraspråk och matematik i
            årskurs 3 i grundskolan och sameskolan samt i årskurs 4 i specialskolan.
          </note>
          <note>
            Vi är positiva till att införa obligatoriska bedömningsstöd i
            läs- och skrivutveckling och matematik samt kunskapskrav i läsförståelse
            för årskurs 1 i grundskolan under 2016. De obligatoriska bedömningsstöden
            och kunskapskraven ska ge lärare ett forskningsbaserat stöd i
            arbetet med att följa upp elevernas kunskapsutveckling och kan
            komma att ingå som en del av läsa-skriva-räkna-garantin.
          </note>
          <note>
            Läsa-skriva-räkna-garantin kommer därför att utredas med start
            under 2015 med målsättningen att garantin ska börja gälla under
            2017.
          </note>
          <note>
            Lågstadielöftet innefattar också ett tilläggsdirektiv till Grundskoleutredningen
            om bland annat införandet av en obligatorisk förskoleklass där
            alla får ta del av förskolepedagogiken. Dessutom ska utredningen
            om läsa-skriva-räkna-garantin vid behov lämna förslag på insatser
            som kan sättas in redan i förskoleklassen.
          </note>
          <note>
            Avslutningsvis finns också en del i Lågstadielöftet med åtgärder
            som syftar till att öka tillgången till lärare med specialpedagogisk
            kompetens i lågstadiet. I budgetpropositionen för 2015 föreslog
            regeringen att 200 miljoner skulle avsättas 2015 för sådana insatser
            och beräknade 500 miljoner årligen från och med 2016. Något motsvarande
            förslag återfanns inte i de borgerliga partiernas budgetförslag
            som riksdagen biföll. Vi återkommer därför i vårpropositionen
            och vårändringsbudgeten med aviseringar om satsningar på detta
            område.
          </note>
          <note>
            Då Camilla Waltersson Grönvall, som framställt en av interpellationerna,
            anmält att hon var förhindrad att närvara vid sammanträdet medgav
            andre vice talmannen att Erik Bengtzboe i stället fick delta i
            överläggningen.
          </note>
          <note type="speaker">
            Anf. 56 IDA DROUGGE (M):
          </note>
          <note>
            Herr talman! Sverige har nu en historiskt svag regering var s
            parlamentariska stöd är exceptionellt svagt. Det är i sig ingen
            nyhet längre; det har gjorts tydligt gång på gång när Alliansen,
            trots valförlust, ändå har fått igenom drygt 70 beslut här i kammaren,
            mot regeringen.
          </note>
          <note>
            Det som jag nu blir allt mer förvånad över, herr talman, är att
            regeringen även verkar svag när det gäller nya idéer till skolpolitiska
            förslag. Gustav Fridolin med flera hade före valet en ganska hög
            svansföring och kritiserade gång på gång det mesta som Alliansen
            har gjort på utbildningsområdet.
          </note>
          <note>
            Nu verkar man ha ångrat sig och lägger i stället fram förslag
            som jag uppfattar som mer eller mindre omdöpta kopior av Alliansens
            skolpolitik.
          </note>
          <note>
            Herr talman! Tolka mig rätt: Jag tycker självklart att det i
            grunden är väldigt bra, och det är extremt bra för svensk skola
            att vi har en bred översyn och samsyn när det gäller skolpolitiken.
            Jag tycker att det är positivt att regeringen har närmat sig Alliansens
            skolpolitik och att vi av ministerns svar kan se att skillnaderna
            mellan Lågstadielöftet och Lågstadielyftet i stort sett är obefintliga.
          </note>
          <note>
            Till skillnad från det som utbildningsministern skriver i sitt
            svar till mig säger min kollega i utbildningsutskottet, miljöpartisten
            Jabar Amin , att det skiljer sig i sak men att det är samma pengar
            som man avser använda. Därför skulle jag vilja ha ytterligare
            ett förtydligande på den punkten.
          </note>
          <note>
            De skillnader som återstår efter att regeringen nu har anslutit
            sig till vår syn på skolan och vår politik är för det första tioårig
            grundskola och för det andra hur vi får fler studenter att vilja
            fullfölja sina utbildningar till speciallärare, matematiklärare
            och NO-lärare.
          </note>
          <note>
            Dessa frågor hänger tätt ihop med Alliansens förslag om ett lågstadie
            ­ lyft, efte rsom förslagen vill ge våra sex ‑ , sju- och åttaåringar
            särskilt stöd extra tidigt. En tioårig grundskola gör detta mer
            möjligt än i dag. Men här verkar regeringen säga stopp och belägg.
            Ja till tidigt stöd – men inte i förskolan. Där räcker det.
          </note>
          <note>
            Den enda ljusglimten som jag ser för våra sexåringar är där Gustav
            Fridolin i sitt svar säger att utredningen om en läsa-skriva-räkna-garanti
            som nu inleds kanske, vid behov, kan få lämna förslag på åtgärder
            som sedan kanske kan få sättas in redan i förskoleklass.
          </note>
          <note>
            Därför vill jag ställa två frågor. När tror ministern att han
            har funderat klart över om det kan finnas behov av stöd i förskoleklass?
            Jag ser redan de behoven i dag, men jag undrar om det finns något
            jag kan göra för att ministern ska se behoven. Varför vill inte
            regeringen kompetensutveckla våra förskollärare så att de kan
            undervisa även i årskurs 1 och också kunna bedöma om någon bland
            våra yngsta sexåringar behöver särskilt stöd?
          </note>
          <note type="speaker">
            Anf. 57 ERIK BENGTZBOE (M):
          </note>
          <note>
            Herr talman! Utbildningsminister Gustav Fridolin har nu varit
            utbildningsminister i 193 dagar i vad som måste betecknas som
            en historiskt svag regering. Vi kan såklart diskutera Ola Ullsten-regeringen
            och 70-talet i frågan om parlamentariskt stöd, men vi kan också
            konstatera att det inte på något sätt är en nyhet att Sverige
            leds av minoritetsregeringar. Det är ändå anmärkningsvärt att
            nuvarande regering redan har fått mer än 70 tillkännagivanden
            mot sig i kammaren och att regeringen har fått dra tillbaka en
            proposition under den första månaden vid makten.
          </note>
          <note>
            Framför allt ser vi en politiskt svag regering. Propositionslistan
            gapar tom. Sammanträdena haglar inte tätt i riksdagens utskott.
            De förslag som läggs fram är antingen kopior på gamla förslag
            från 70-talet eller 90-talsgarantier eller rena kopior på Nya
            moderaternas och Alliansens politik.
          </note>
          <note>
            Jag kan inte tolka statsrådets svar – även om jag tackar för
            svaret – som något annat än att det de facto är de 2 miljarder
            som riksdagen redan har anslagit i Lågstadielyftet som nu har
            bytt namn till Lågstadielöftet i regeringens budgetändring i vårpropositionen.
            Utbildningsministern verkar ogärna vilja erkänna att det är samma
            pengar som faktiskt ska användas en gång till. Hur annars kan
            statsrådet förklara varifrån finansieringen för att möta regeringens
            löften från de 1,1 miljarder som regeringen har föreslagit tidigare
            kommer? Varifrån kommer de resterande 900 miljonerna om de inte
            kommer från Alliansens förslag och den redan av riksdagen beslutade
            finansieringen i den budget som riksdagen antog i höstas?
          </note>
          <note>
            Herr talman! Det är bra att vi är överens i Sveriges riksdag
            om behoven i den svenska skolan. Kunskapskraven redan i årskurs
            1 är ett bra exempel på ett område där vi verkar vara överens
            över blockgränsen. Det handlar om behovet av att ge stöd och insatser
            tidigare samt tidigare kontroller. Det är särskilt viktigt om
            vi ska nå resultat framåt.
          </note>
          <note>
            Att regeringen rätt och slätt kopierar Alliansens skolpolitik
            vittnar om en regering som kanske inte står riktigt välrustad
            att hantera de utmaningar vi står inför. Trots åtta år i opposition
            för Socialdemokraterna och ett helt liv i opposition för Miljöpartiet
            – även om man har utgjort regeringsunderlag några perioder – har
            regeringen inte mer att komma med än att kopiera det som man under
            åtta år högljutt har kritiserat som undermålig politik från Alliansens
            sida. Det går inte att tolka som något annat än ett svaghetstecken
            och enormt långt bort från den retorik som vi såg i valrörelsen.
            Då talade ledande miljöpartister och socialdemokrater om hur skolans
            utveckling skulle vändas, lärarna skulle få höjda löner i tiotusenkronorsklassen
            och gymnasieskolan skulle göras obligatorisk. 200 dagar in i mandatperioden
            har inte mycket sk ett; inte ens har mycket påbörjats. Tvärtom
            verkar det vara Jan Björklunds anda som ligger över skolpolitiken.
          </note>
          <note>
            Detta tycker jag självfallet är bra, men när det kommer till
            skolpolitiken är det viktigt att regeringen visar förmåga att
            gå från ord till handling. Regeringen måste visa att man tar utbildningsfrågorna
            på allvar och att man är villig att genomföra den politik som
            man gick till val på, även om det är bra att man håller sig till
            Alliansens politik.
          </note>
          <note>
            Framför allt väcks frågor om hur regeringen egentligen resonerar.
            För ett par veckor sedan när riksdagen röstade om undervisningstiden
            i matematik röstade regeringssidan nej. Nu verkar det som att
            den satsningen ska ligga kvar. Miljöpartiet och Socialdemokraterna
            har röstat emot alla förändringar för att sedan acceptera i efterhand
            och vilja ligga kvar. Det väcker en hel del frågor bortom varifrån
            de 2 miljarder kronorna kommer.
          </note>
          <note type="speaker">
            Anf. 58 Utbildningsminister GUSTAV FRIDOLIN (MP):
          </note>
          <note>
            Herr talman! Politik är en intressant sysselsättning på många
            sätt. Det är den enda delen av verkligheten där jag vet att man
            kan ha ett högt tonläge även när man är överens; det är på något
            sätt fel att tycka lika.
          </note>
          <note>
            Det finns stora delar av den av riksdagen antagna budgeten som
            jag välkomnar och som var lika de satsningar som var med i den
            av regeringen föreslagna budgeten. Det är bra att vi har nått
            den situationen att vi har en samsyn om att det måste investeras
            i skolan.
          </note>
          <note>
            Om vi backar ett drygt år i tiden och tittar på de budgetar som
            riksdagen hade att fatta beslut om inför 2014 såg vi en helt annan
            budgetdebatt. Då kämpade den dåvarande alliansregeringen med näbbar
            och klor för att genomföra ytterligare ett jobbskatteavdrag och
            för att genomföra en riktad skattesänkning för dem som tjänade
            allra mest. Av det reformutrymme som då fanns lade man 62 procent
            på skattesänkningar och bara 2 procent på skolan. Miljöpartiet
            och vår regeringspartner Socialdemokraterna lade fram budgetalternativ
            med mycket stora investeringar i skolan. Inför 2014 års budget
            utkämpade vi en strid som handlade om huruvida vi skulle investera
            i skolan eller inte. Jag är glad att den striden verkar vara över
            och att vi är överens om att det behövs investeringar i skolan.
          </note>
          <note>
            De två budgetalternativ som låg för bordet till 2015, dels det
            regeringen lade fram, dels det som gick igenom på grund av Sverigedemokraternas
            maktmanifestation i riksdagen, innehöll båda investeringar i skolan.
            En av punkterna som var lika gällde investeringar i fler anställda
            för de tidiga skolåren. Vi ville båda satsa 2 statliga miljarder
            årligen på att fler kan an ­ ställas för de tidiga skolåren så
            att lärarna skulle få mer tid för sitt arbete. Regeringen trappade
            upp satsningarna från 2015 till 2016 medan opposi ­ tionsbudgeten,
            så som det vanligen är i oppositionsbudgetar, låg lika över varje
            år.
          </note>
          <note>
            I stället för att invänta en förändring i en vårändringsbudget
            som man kan fatta beslut om först i juni har regeringen valt att
            sätta igång arbetet, använda pengarna och besluta om förordningen
            så att kommunerna kan ta del av pengarna för att anställa fler.
          </note>
          <note>
            Regeringens lågstadielöfte innehåller dock mer än denna satsning
            på fler anställda. Den innehåller också satsningar på fler speciallärare
            och specialpedagoger där vi vill lägga 500 miljoner årligen. Med
            tanke på vad som sägs i debatten hoppas jag att vi kommer att
            vara överens i den frågan också, trots att pengarna ströks i den
            borgerliga budgeten. Men jag väntar mig att de borgerliga budgetmotionerna
            kommer till våren. Då har ni kvar de pengar som vi vill lägga
            på fler speciallärare och specialpedagoger.
          </note>
          <note>
            Lågstadielöftet innehåller en läsa-skriva-räkna-garanti. Jag
            är glad över att det finns en samsyn om att en sådan behövs. Utredningen
            tillsätts inom kort så att en sådan ska finnas på plats 2017.
          </note>
          <note>
            Utöver dessa punkter finns det några skillnader där jag nu hoppas
            på att nå en samsyn. En sådan är hur vi ser på förskoleklassen.
            Vi är överens om att alla sexåringar ska gå i en obligatorisk
            skolform med tydlig uppföljning av läsning, skrivning och räkning,
            och de ska få stöd så att de får med sig grunderna i läsning,
            skrivning och räkning så att de kan nå kunskapskraven i trean
            och även de nya kunskapskraven när de införs i ettan.
          </note>
          <note>
            Det vi inte är överens om – vad det verkar – är huruvida förskollärare,
            alltså akademiskt utbildade experter på små barns lärande, ska
            anses behöriga att undervisa i förskoleklassen. För mig är det
            självklart att förskollärare som har den utbildningen ska kunna
            arbeta tillsammans med grundskollärare i förskoleklassen. Jag
            anser inte att vi när vi har så stora rekryterin gsbehov till
            svensk skola ska behöva ombilda akademiskt utbildade experter
            på små barns lärande som jobbar med sexåringar till att bli en
            annan typ av lärare än förskollärare. Förskollärare är duktiga
            på sitt yrke.
          </note>
          <note>
            Vi saknar fortfarande stöd för den stora satsning vi vill göra
            på lärares löner, nämligen 3 miljarder på årsbasis från 2016.
          </note>
          <note type="speaker">
            Anf. 59 IDA DROUGGE (M):
          </note>
          <note>
            Herr talman! Jag tycker inte, till skillnad från Gustav Fridolin,
            att det är särskilt konstigt att vi i Alliansen och Moderaterna
            är förvånade över hur regeringen beter sig. Regeringen har medvetet
            eller omedvetet fått det att verka som att satsningarna är helt
            nya, inte har funnits sedan tidigare och framför allt att det
            är fråga om 2 ytterligare miljarder som man vill lägga till .
            Ett f lertal skolor, lärare, rektorer och kommuner har hört av
            sig till oss och undrat om det är fråga om 4 miljarder när regeringen
            vill lägga 2 miljarder till . Vad är det som gäller?
          </note>
          <note>
            Därför tycker inte jag att det är så konstigt att vi är förvånade
            eller att tonläget kanske går upp lite på den punkten.
          </note>
          <note>
            Sedan måste jag bara säga att jag tycker att det är synd att
            ministern använder halva sin talartid till att tala om Alliansens
            dåvarande politik, lite grann på temat ”ni hade åtta år på er”.
          </note>
          <note>
            Alliansen genomförde många reformer under de åtta åren och lyckades
            kombinera ekonomisk tillväxt – även som en förutsättning för att
            långsiktigt och alltid kunna satsa på skolan – med att genomföra
            stora reformer på skolområdet.
          </note>
          <note>
            För att nämna några har vi sedan tidigare infört 100 timmar mer
            matematik i lågstadiet. Vi har startat den speciallärarutbildning
            som Socialdemokraterna lade ned, vilket resulterade i att vi nu
            har brist på speciallärare och diskuterar det här i dag. Ny lärarutbildning,
            ökade möjligheter att ge särskilda stöd tidigt, betyg från årskurs
            6 i stället för årskurs 8 och stora fortbildningssatsningar för
            lärare – det är bara några satsningar.
          </note>
          <note>
            Nu har vi i Alliansen också satsningar i vårt lågstadielyft på
            att få till stånd fler speciallärare. Speciallärare är några av
            de lärare som via vår satsning kan anställas. Vi har även insatser
            i form av särskilda skattefria examenspremier på 50 000 kronor
            till varje student som tar examen. Vi vet att grundproblemet inte
            är att vi har för få platser – även om vi vill att de ska bli
            fler – utan att många hoppar av sin utbildning. Här tror vi att
            det är precis som ministern säger: Högre löner och större möjlighet
            till anställning är självklart bra, men man behöver även uppmuntra
            eleverna att ta sin examen. På de punkterna saknar regeringen
            förslag.
          </note>
          <note>
            Jag vill återgå till skillnaden mellan att göra förskoleklassen
            obligatorisk och att göra den till grundskola. Jag kan förstå
            att det kan låta som en liten skillnad i gemene mans öron, men
            jag tycker inte att det är det. Innehållet i förskoleklassen och
            i dagens årskurs 1 skiljer sig nämligen åt på så vis att år s
            kurs 1 har mer av kunskapsmål och mer möjlighet att ge särskilda
            stöd. Dock upptäcks behoven ibland redan tidigare, men hjälpen
            skjuts på framtiden.
          </note>
          <note>
            Jag kan inte förstå varför regeringen inte vill möjliggöra för
            våra förs ­ kollärare att få extra kompetensutveckling och ge
            dem en legitimation för att undervisa även högre årskurser eller
            ta allt positivt med förskolepeda ­ gogiken och göra den tillgänglig
            för fler elever och på så sätt utöka lärarnas kunskaper så att
            de kan ge särskilda stöd ännu tidigare.
          </note>
          <note type="speaker">
            Anf. 60 ERIK BENGTZBOE (M):
          </note>
          <note>
            Herr talman! En tydlig slutsats av PISA-undersökningen var behovet
            av tidiga insatser i den svenska skolan. Det verkar finnas en
            samsyn på det problemet och även på insatserna.
          </note>
          <note>
            Det var därför alliansregeringen redan inför valet föreslog en
            satsning på 2 miljarder för att göra det möjligt med mindre klasser,
            fler lärare och fler speciallärare. Denna satsning blev verklighet.
            Alliansens budget gick igenom i höstas, även om man får lov att
            erkänna att det skedde under minst sagt speciella former.
          </note>
          <note>
            Jag delar inte alls bilden som Gustav Fridolin vill måla upp
            av alliansregeringens åtta år vid makten. Alliansregeringen gjorde
            under åtta år historiskt stora och många satsningar på den svenska
            skolan för att vända utvecklingen. Vi hade i decennier tappat
            i kunskapsresultat eftersom vi hade tappat fokus på kunskap, något
            som slår hårdast mot de absolut svagaste eleverna.
          </note>
          <note>
            Då klagade den dåvarande oppositionen på att det gick för fort,
            att det hände för mycket. Det fanns inte tid att smälta allt det
            här, vare sig i riksdagen eller i klassrummen.
          </note>
          <note>
            Nu verkar regeringen tycka att mer eller mindre alla de här förändringarna
            var bra. Det finns ju ingenting man backar från, vill ändra eller
            dra tillbaka. Tvärtom verkar man vara väldigt nöjd med det Jan
            Björklund och Alliansen har levererat på åtta år.
          </note>
          <note>
            Det är glädjande att regeringen har en samsyn med oppositionen
            när det gäller betydelsen av tidiga in satser. Det välkomnar vi
            i Nya m oderaterna. Men vi undrar varför ni i den rödgröna regeringen
            inte vill gå längre och se till att göra förskoleklassen till
            första klass i grundskolan.
          </note>
          <note>
            En tioårig grundskola skulle – till skillnad från regeringens
            förslag – enligt oss i Alliansen garantera en modell där de som
            går i den obligatoriska förskoleklassen som en del av grundskolan
            får ta del av de stöd och tidiga insatser beträffande att lära
            sig räkna, läsa och skriva som vi är överens om.
          </note>
          <note>
            Risken med ett förslag om att göra förskolan obligatorisk men
            inte till en del av grundskolan är att rättigheterna till det
            stödet uteblir. Varför vill inte den rödgröna regeringen se till
            att skoleleverna i första klass – det som i dag kallas förskoleklass
            – får tillgång till det stödet, när vi verkar vara överens om
            att det är otroligt viktigt att få det på plats?
          </note>
          <note>
            Ett återkommande mantra från flertalet debattörer i skolfrågan
            brukar vara att skolan nu behöver lite arbetsro, att det behövs
            långsiktighet och att det behövs samarbete över blockgränserna
            mellan opposition och regering för att faktiskt få den långsiktighet
            som man söker.
          </note>
          <note>
            Samarbete, herr talman, kräver dock öppenhet, rakhet och tydlighet
            så att man vet var man har varandra och vilka saker man diskuterar
            – att en spade faktiskt är en spade och att snus faktiskt är snus.
          </note>
          <note>
            Regeringen med utbildningsministern i spetsen ger i en debattartikel
            i en större dagstidning sken av att det är två friska nya miljarder
            som ska skickas till den svenska skolan. Det skapar såklart en
            utmaning när såväl opposition och ansvariga skolpolitiker runt
            om i våra kommuner som rektorer, lärare, föräldrar och elever
            förväntar sig nya pengar men det visar sig att regeringen inte
            alls aviserar några nya pengar. Den har bara döpt om någonting
            som redan fanns i Alliansens budget och som redan i dag är en
            verklighet och finns på plats.
          </note>
          <note>
            Därför kan man faktiskt tycka att det är värt att ha en diskussion
            om det vi verkar vara överens om. När någon målar upp en annan
            bild av verkligheten skapar det utmaningar för alla andra runt
            omkring i den här verksamheten som inte ägnar sin tid åt att skriva
            debattartiklar utan faktiskt undervisar.
          </note>
          <note type="speaker">
            Anf. 61 Utbildningsminister GUSTAV FRIDOLIN (MP):
          </note>
          <note>
            Herr talman! Erik Bengtzboe säger att jag är nöjd. Men jag är
            inte så nöjd med skolpolitiken som jag är med lärarna. Jag är
            nöjd med att lärare och rektorer, skolans medarbetare, har klarat
            att hantera väldigt många stora reformer på ganska kort tid. Svensk
            skola står stark, och om vi bygger vidare på det som är starkt
            har vi möjlighet att vända kunskapsresultaten. Det är jag verkligen
            nöjd med.
          </note>
          <note>
            Vi kan diskutera länge vad som hände under de gångna åtta åren.
            Mina motdebattörer gör det. Vi har uppenbarligen olika syn på
            det.
          </note>
          <note>
            Jag är glad för att man något stärkte satsningarna på skolan.
            Jag tror att det var så att när Alliansen lämnade regeringsmakten
            hade man gett 7 miljarder till skolan efter åtta år med huvudsakligen
            växande ekonomi. Tyvärr hade man sänkt skatten med 140 miljarder,
            alltså 20 gånger mer, under den perioden. Jag hade gärna sett
            att de pengarna i större utsträckning hade använts till att faktiskt
            satsa på skolan med tanke på att så många unga inte får med sig
            det de behöver från grundskolan.
          </note>
          <note>
            Där ändrar vi nu ekonomisk prioritering, och förstår jag det
            rätt ändrar vi ekonomisk prioritering med någon sorts samsyn.
            Moderaterna föreslår inte samma stora skattesänkningar längre
            utan vill satsa på skolan. Jättebra – äntligen får vi den prioritering
            vi behöver!
          </note>
          <note>
            Erik Bengtzboe efterlyser tydlighet. Jag skulle vilja efterfråga
            samma sak. Låt oss nu vara tydliga i slutet av den här interpellationsdebatten.
          </note>
          <note>
            I vårt lågstadielöfte ingår ett antal olika satsningar som är
            nödvändiga för att se till att varje ung elev får det stöd den
            behöver.
          </note>
          <note>
            Låt oss försöka tydliggöra för dem som lyssnar vad vi är överens
            om och inte.
          </note>
          <note>
            Nu har vi förstått att vi är överens om att det behöver läggas
            2 miljarder på att anställa fler i de tidiga årskurserna så att
            lärarna får mer tid för varje elev. Det framgick av våra budgetmotioner,
            och det framgick i den debattartikel som nämns i interpellationen.
          </note>
          <note>
            Vi är uppenbarligen inte helt överens när det gäller förskoleklassen.
            Vi är överens om att alla sexåringar ska gå i en obligatorisk
            skolform där de får en uppföljning av läsa-skriva-räkna-kunskaperna.
          </note>
          <note>
            Självklart ska man få det stöd man behöver för att uppfylla de
            senare kunskapskraven. Det har man rätt till i skollagen i dag.
            För att garantera att det verkligen blir så vill vi införa en
            läsa-skriva-räkna-garanti från förskoleklassen ti ll årskurs 3.
          </note>
          <note>
            Det som skiljer oss åt är att vi ser akademiskt utbil dade experter
            på små barns lärand e, alltså förskollärare, som fullt kompententa
            att göra det jobbet.
          </note>
          <note>
            Vi ser i forskningen hur viktig förskolepedagogiken är för de
            små barnen. Därför tjänar förskoleklassen ett gott syfte som ett
            möte mellan förskole- och grundskolepedagogik. Där skiljer vi
            oss uppenbarligen åt. Ni vill ta bort förskolan från förskoleklassen
            och att förskollärare inte ska få undervisa i förskoleklass med
            mindre än att de utbildar om sig till en annan typ av lärare.
          </note>
          <note>
            Det finns tre satsningar till i vårt lågstadielöfte där jag inte
            blir helt klok på om vi är överens eller inte. Jag skulle önska
            att Ida Drougge och Erik Bengtzboe ger besked i den följande debatten.
          </note>
          <note>
            För det första, när det gäller läsa-skriva-räkna-garantin från
            förskoleklass till årskurs 3, tillsätter vi nu en utredning för
            att en sådan ska finnas på plats 2017. Poängen är att när en lärare
            ser att en elev i förskoleklassen, ettan, tvåan eller trean behöver
            extra stöd ska man ha verktyg för att se till att stödet kommer
            på plats.
          </note>
          <note>
            Är ni beredda att arbeta tillsammans för att få till en sådan
            läsa-skriva-räkna-garanti från förskoleklass till årskurs 3, Ida
            Drougge och Erik Bengtzboe ?
          </note>
          <note>
            För det andra, när det gäller speciallärare, vill vi – utöver
            de 2 miljarder som vi lägger på fler anställda under de tidiga
            åren – satsa en halv miljard på att fler ska utbilda sig till
            och kunna anställas som speciallärare och specialpedagoger. Om
            ni har med en sådan halv miljard för de kommande åren i era budgetförslag
            är jag överens med er också där.
          </note>
          <note>
            För det tredje, när det gäller satsningen på lärarnas löner,
            är det fullständigt nödvändigt att höja dessa för att fler ska
            vilja bli lärare. Det är den enskilt största skolsatsningen vi
            pratar om: 3 miljarder på årsbasis från 2016. Ställer ni upp på
            det?
          </note>
          <note type="speaker">
            Anf. 62 IDA DROUGGE (M):
          </note>
          <note>
            Herr talman! Jag vill för tydlighetens skull börja där ministern
            avslutade. När det gäller läsa-skriva-räkna-garantin har vi haft
            svårt att veta vad exakt som behöver utredas förutom de satsningar
            med bedömningsstöd och kunskapskrav som vi tycker är bra och som
            vi redan har kommit överens om. Vi är givetvis med på de bitarna
            – det är ju våra förslag.
          </note>
          <note>
            Det låter som att Gustav Fridolin ändrar sig lite grann. I sitt
            svar säger ministern att den här utredningen kanske, om det behövs,
            kan få titta på förslag om tidigare stöd som kan ges i förskoleklassen.
            Nu låter det som att ministern ser behoven och att utredningen
            ska titta på stöd som kan ges även i förskoleklass. Om det är
            så tycker jag att det är väldigt bra. Där har vi definitivt en
            samsyn.
          </note>
          <note>
            Vår poäng med att ha en tioårig grundskola är delvis att förskoleklassen
            i dag inte har möjlighet att ge tidigt stöd eftersom förskollärare
            inte utbildas i den kompetensen.
          </note>
          <note>
            När det gäller den halva miljarden till speciallärare ska man
            komma ihåg att en halv miljard gäller för 2016. Detta år är det
            aningen mindre pengar. Den typen av satsning har vi inkluderat
            i vårt lågstadielyft – där har vi en skillnad. Därtill har vi
            examenspremien, som regeringen inte har.
          </note>
          <note type="speaker">
            Anf. 63 ERIK BENGTZBOE (M):
          </note>
          <note>
            Herr talman! Det är onekligen olyckligt med missförstånd i politiken
            – när man inte riktigt förstår varandra och man verkar prata olika
            språk och se olika saker. Det är extra olyckligt när det verkar
            som att någon medvetet försöker bidra till det genom att ge sken
            av det kanske är nya friska miljarder när det inte är det eller
            att man ska genomföra reformer som man sedan faktiskt inte föreslår.
          </note>
          <note>
            Det är precis detta jag menar. Du står gärna här i kammaren och
            vill ha besked om vad vi tycker om reformer som vi inte riktigt
            vet var de kommer ifrån, Gustav Fridolin.
          </note>
          <note>
            När man skriver debattartiklar, när miljarder kastas hit och
            dit och när det är oklart vad som gäller blir det svårt att samarbeta.
            Det blir svårt att vara konstruktiv, och vi tvingas skriva interpellationer
            och fråga vad som egentligen gäller så att vi kan lämna besked
            framöver om hur vi uppfattar vad ni tycker om saker och ting.
            Det vore mycket enklare om regeringen ärligt sa vad man tycker
            och vilka förslag man faktiskt har. Då skulle det bli lättare
            att samarbeta.
          </note>
          <note>
            Jag blir inte klokare när det gäller den tioåriga grundskolan.
            Vill ut ­ bildningsminister Gustav Fridolin hellre ändra lärarutbildningen
            för för ­ skollärare och ändra skollagen än att göra förskolan
            till en del av grund ­ skolan och därmed lösa problemet? Då får
            man nämligen på plats det lag ­ stadgade stödet för de tidiga
            insatser som borde ges.
          </note>
          <note>
            Det är jättebra att vi i den här debatten kan klargöra att det
            nya så kallade lågstadielöftet till stora delar egentligen är
            Alliansens lågstadielyft. Bra politik är bra politik var den än
            kommer ifrån.
          </note>
          <note>
            Men låt oss förtydliga och sammanfatta debatten. Man döper alltså
            om Alliansens 2 miljarder och använder dem till samma sak. Det
            är en viktig satsning för att vända kunskapsresultaten i skolan,
            men det hade varit önskvärt om regeringen kunde vara rak och tydlig
            med det. Då hade vi vetat vad som hade kunnat gälla. Då hade vi
            inte behövt ägna kvällen åt att diskutera vad ni egentligen föreslår
            utan i stället fokusera framåt.
          </note>
          <note>
            På så sätt hade vi kunnat undvika den förvirring som uppstått
            kring om regeringen vill anmäla sig till Lyxfällan för att använda
            pengarna dubbelt eller till Allmänna reklamationsnämnden för falsk
            marknadsföring.
          </note>
          <note type="speaker">
            Anf. 64 Utbildningsminister GUSTAV FRIDOLIN (MP):
          </note>
          <note>
            Herr talman! I politiken finns väl någonstans det som klassas
            som medvetna missförstånd. I den debattartikel vi skrev var vi
            tydliga med vad den handlade om, nämligen hur vi ska se till att
            pengarna verkligen landar ute i klassrummen och gör skillnad där.
          </note>
          <note>
            Vi vet alla att statliga insatser som gjorts tidigare av olika
            regeringar inte alltid har landat på de skolor och hos de elever
            som behöver det allra bäst. Därför måste man arbeta fram en konstruktion
            för hur man ska göra detta, och det var den vi presenterade i
            debattartikeln.
          </note>
          <note>
            Vad jag förstod av det svar som lämnades av de borgerliga företrädarna
            i utbildningsutskottet fanns det inga missförstånd kring vad artikeln
            handlade om, utan det var en sådan konstruktion. Snarare utvecklade
            det sig till en allmän budgetdebatt om de stora ekonomiska prioriteringarna,
            så som den här debatten har gjort lite grann.
          </note>
          <note>
            I vårt lågstadielöfte ingår ett par olika delar. Jag kan konstatera
            att vi är överens när det handlar om fler anställda under de tidiga
            åren. Det behövs 2 miljarder och statliga insatser för att detta
            ska landa bra ute i skolorna.
          </note>
          <note>
            När det handlar om speciallärare och specialpedagoger och den
            ytterligare halva miljard som vi vill avsätta helt till att fler
            ska utbilda sig till speciallärare och specialpedagoger och för
            att kommunerna ska kunna anställa dessa saknas den halva miljarden
            i er budget. Ni hade en examenspremie med en betydligt lägre summa
            – jag tror att det var knappt 30 miljoner.
          </note>
          <note>
            Jag hoppas att detta finns med i de vårbudgetförslag ni lägger
            fram framöver så att vi kan bli överens också där och inte behöver
            stå här med olika summor. Just nu har vi lite mer, men vi har
            båda ansatsen att anställa fler än tidigare år.
          </note>
          <note>
            När det gäller förskoleklassen tycker vi att förskollärare är
            akademiskt utbildade experter på att möta små barn och små barns
            lärande och att förskollärare ska få jobba tillsammans med grundskollärare
            i förskoleklassen.
          </note>
          <note>
            Vi vill ha en läsa-skriva-räkna-garanti. Jag hör att det finns
            möjligheter att arbeta tillsammans där.
          </note>
          <note>
            Den fråga jag inte har fått svar på – men vi kommer att mötas
            fler gånger – är den satsning på att höja lärares löner som vi
            vill göra: 3 miljarder på årsbasis från och med 2016. Jag hoppas
            att vi kan bli överens om den också. Det vore väldigt bra för
            skolornas medarbetare.
          </note>
          <note>
            Överläggningen var härmed avslutad.
          </note>
          <note>
            § 11 Bordläggning
          </note>
          <note>
            Följande dokument anmäldes och bordlades:
          </note>
          <note>
            Propositioner
          </note>
          <note>
            2014/15:96 Säkring av bevis vid Konkurrensverkets platsundersökningar
          </note>
          <note>
            2014/15:108 Några ändringar i vapenlagen
          </note>
          <note>
            2014/15:110 Ambitionshöjning för förnybar el och kontrollstation
            för elcertifikatssystemet 2015
          </note>
          <note>
            § 12 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 13 april
          </note>
          <note>
            2014/15:499 Stängning av kontor i Sankt Petersburg
          </note>
          <note>
            av Hans Wallmark (M)
          </note>
          <note>
            till statsrådet Kristina Persson (S)
          </note>
          <note>
            2014/15:500 Villkor för det palestinska biståndet
          </note>
          <note>
            av Mikael Oscarsson (KD)
          </note>
          <note>
            till utrikesminister Margot Wallström (S)
          </note>
          <note>
            2014/15:501 Hälsoeffekter av slopandet av den bortre tidsgränsen
          </note>
          <note>
            av Lotta Finstorp (M)
          </note>
          <note>
            till socialförsäkringsminister Annika Strandhäll (S)
          </note>
          <note>
            2014/15:502 Breddning av det nordiska försvarssamarbetet
          </note>
          <note>
            av Hans Wallmark (M)
          </note>
          <note>
            till försvarsminister Peter Hultqvist (S)
          </note>
          <note>
            2014/15:503 TTIP:s betydelse för säkerhetspolitiken
          </note>
          <note>
            av Hans Wallmark (M)
          </note>
          <note>
            till statsminister Stefan Löfven (S)
          </note>
          <note>
            § 13 Anmälan om fråga för skriftligt svar
          </note>
          <note>
            Följande fråga för skriftligt svar hade framställts:
          </note>
          <note>
            den 13 april
          </note>
          <note>
            2014/15:409 Bisfenol A
          </note>
          <note>
            av Lena Ek (C)
          </note>
          <note>
            till klimat- och miljöminister Åsa Romson (MP)
          </note>
          <note>
            § 14 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 8 april
          </note>
          <note>
            2014/15:353 Uppkörningsköer för att ta körkort
          </note>
          <note>
            av Sten Bergheden (M)
          </note>
          <note>
            till statsrådet Anna Johansson (S)
          </note>
          <note>
            2014/15:367 Vattenfall och vindkraft
          </note>
          <note>
            av Sofia Arkelsten (M)
          </note>
          <note>
            till klimat- och miljöminister Åsa Romson (MP)
          </note>
          <note>
            2014/15:366 Vattenfall AB:s brunkolsverksamhet
          </note>
          <note>
            av Jesper Skalberg Karlsson (M)
          </note>
          <note>
            till närings- och innovationsminister Mikael Damberg (S)
          </note>
          <note>
            2014/15:371 Eftersöksjägare som hamnar i kläm
          </note>
          <note>
            av Monica Haider (S)
          </note>
          <note>
            till statsrådet Anders Ygeman (S)
          </note>
          <note>
            2014/15:372 Brott mot barn
          </note>
          <note>
            av Ellen Juntti (M)
          </note>
          <note>
            till statsrådet Anders Ygeman (S)
          </note>
          <note>
            2014/15:378 Förbättrad mobiltäckning
          </note>
          <note>
            av Erik Ottoson (M)
          </note>
          <note>
            till statsrådet Mehmet Kaplan (MP)
          </note>
          <note>
            2014/15:379 Beredningen av den aviserade postutredningen
          </note>
          <note>
            av Erik Ottoson (M)
          </note>
          <note>
            till statsrådet Mehmet Kaplan (MP)
          </note>
          <note>
            2014/15:381 Unga tjejers tillgång till preventivmedel
          </note>
          <note>
            av Karin Rågsjö (V)
          </note>
          <note>
            till statsrådet Gabriel Wikström (S)
          </note>
          <note>
            den 10 april
          </note>
          <note>
            2014/15:383 Skatteverkets kontor i Hudiksvall
          </note>
          <note>
            av Margareta B Kjellin (M)
          </note>
          <note>
            till finansminister Magdalena Andersson (S)
          </note>
          <note>
            2014/15:384 Skatteverkets kontor i Mariestad
          </note>
          <note>
            av Cecilia Widegren (M)
          </note>
          <note>
            till finansminister Magdalena Andersson (S)
          </note>
          <note>
            2014/15:385 Ägarprövningsutredningens uppdrag
          </note>
          <note>
            av Margareta Cederfelt (M)
          </note>
          <note>
            till statsrådet Ardalan Shekarabi (S)
          </note>
          <note>
            2014/15:388 Besöksnäringen
          </note>
          <note>
            av Isabella Hökmark (M)
          </note>
          <note>
            till kultur- och demokratiminister Alice Bah Kuhnke (MP)
          </note>
          <note>
            § 15 Kammaren åtskildes kl. 18.38 .
          </note>
          <note>
            Förhandlingarna leddes
          </note>
          <note>
            av förste vice talmannen från sammanträdets början till och med
            § 8 anf. 33 (delvis),
          </note>
          <note>
            av tredje vice talmannen därefter till ajourneringen kl. 15.54
            och
          </note>
          <note>
            av andre vice talmannen därefter till sammanträdets slut.
          </note>
          <note>
            Vid protokollet
          </note>
          <note>
            TUULA ZETTERMAN
          </note>
          <note>
            /Eva-Lena Ekman
          </note>
          <note>
            Innehållsförteckning
          </note>
          <note>
            § 1 Aktuell debatt om tillgång till statlig service i hela landet
          </note>
          <note>
            Anf. 1 ANNIE LÖÖF (C)
          </note>
          <note>
            Anf. 2 Statsrådet ARDALAN SHEKARABI (S)
          </note>
          <note>
            Anf. 3 ULF BERG (M)
          </note>
          <note>
            Anf. 4 ANDERS FORSBERG (SD)
          </note>
          <note>
            Anf. 5 EMMA NOHRÉN (MP)
          </note>
          <note>
            Anf. 6 ANNIE LÖÖF (C)
          </note>
          <note>
            Anf. 7 HÅKAN SVENNELING (V)
          </note>
          <note>
            Anf. 8 SAID ABDU (FP)
          </note>
          <note>
            Anf. 9 MAGNUS OSCARSSON (KD)
          </note>
          <note>
            Anf. 10 Statsrådet ARDALAN SHEKARABI (S)
          </note>
          <note>
            Anf. 11 ULF BERG (M)
          </note>
          <note>
            Anf. 12 ANDERS FORSBERG (SD)
          </note>
          <note>
            Anf. 13 EMMA NOHRÉN (MP)
          </note>
          <note>
            Anf. 14 ANNIE LÖÖF (C)
          </note>
          <note>
            Anf. 15 HÅKAN SVENNELING (V)
          </note>
          <note>
            Anf. 16 SAID ABDU (FP)
          </note>
          <note>
            Anf. 17 MAGNUS OSCARSSON (KD)
          </note>
          <note>
            Anf. 18 Statsrådet ARDALAN SHEKARABI (S)
          </note>
          <note>
            Anf. 19 ULF BERG (M)
          </note>
          <note>
            Anf. 20 ANDERS FORSBERG (SD)
          </note>
          <note>
            Anf. 21 EMMA NOHRÉN (MP)
          </note>
          <note>
            Anf. 22 ANNIE LÖÖF (C)
          </note>
          <note>
            Anf. 23 HÅKAN SVENNELING (V)
          </note>
          <note>
            Anf. 24 SAID ABDU (FP)
          </note>
          <note>
            Anf. 25 MAGNUS OSCARSSON (KD)
          </note>
          <note>
            Anf. 26 Statsrådet ARDALAN SHEKARABI (S)
          </note>
          <note>
            § 2 Justering av protokoll
          </note>
          <note>
            § 3 Anmälan om ny riksdagsledamot
          </note>
          <note>
            § 4 Anmälan om fördröjda svar på interpellationer
          </note>
          <note>
            § 5 Anmälan om faktapromemoria
          </note>
          <note>
            § 6 Ärenden för bordläggning
          </note>
          <note>
            § 7 Svar på interpellation 2014/15:418 om grundutbildningen till
            läkare
          </note>
          <note>
            Anf. 27 Statsrådet HELENE HELLMARK KNUTSSON (S)
          </note>
          <note>
            Anf. 28 FINN BENGTSSON (M)
          </note>
          <note>
            Anf. 29 Statsrådet HELENE HELLMARK KNUTSSON (S)
          </note>
          <note>
            Anf. 30 FINN BENGTSSON (M)
          </note>
          <note>
            Anf. 31 Statsrådet HELENE HELLMARK KNUTSSON (S)
          </note>
          <note>
            Anf. 32 FINN BENGTSSON (M)
          </note>
          <note>
            § 8 Svar på interpellation 2014/15:454 om Mittuniversitetet i
            Härnösand
          </note>
          <note>
            Anf. 33 Statsrådet HELENE HELLMARK KNUTSSON (S)
          </note>
          <note>
            Anf. 34 EMIL KÄLLSTRÖM (C)
          </note>
          <note>
            Anf. 35 JASENKO OMANOVIC (S)
          </note>
          <note>
            Anf. 36 Statsrådet HELENE HELLMARK KNUTSSON (S)
          </note>
          <note>
            Anf. 37 EMIL KÄLLSTRÖM (C)
          </note>
          <note>
            Anf. 38 JASENKO OMANOVIC (S)
          </note>
          <note>
            Anf. 39 Statsrådet HELENE HELLMARK KNUTSSON (S)
          </note>
          <note>
            Anf. 40 EMIL KÄLLSTRÖM (C)
          </note>
          <note>
            Anf. 41 Statsrådet HELENE HELLMARK KNUTSSON (S)
          </note>
          <note>
            § 9 Svar på interpellation 2014/15:436 om statliga jobb ute i
            landet
          </note>
          <note>
            Anf. 42 Statsrådet ARDALAN SHEKARABI (S)
          </note>
          <note>
            Anf. 43 ANETTE ÅKESSON (M)
          </note>
          <note>
            Anf. 44 Statsrådet ARDALAN SHEKARABI (S)
          </note>
          <note>
            Anf. 45 ANETTE ÅKESSON (M)
          </note>
          <note>
            Anf. 46 JASENKO OMANOVIC (S)
          </note>
          <note>
            Anf. 47 HELENA BOUVENG (M)
          </note>
          <note>
            Anf. 48 ERIK ANDERSSON (M)
          </note>
          <note>
            Anf. 49 Statsrådet ARDALAN SHEKARABI (S)
          </note>
          <note>
            Anf. 50 ANETTE ÅKESSON (M)
          </note>
          <note>
            Anf. 51 JASENKO OMANOVIC (S)
          </note>
          <note>
            Anf. 52 HELENA BOUVENG (M)
          </note>
          <note>
            Anf. 53 ERIK ANDERSSON (M)
          </note>
          <note>
            Anf. 54 Statsrådet ARDALAN SHEKARABI (S)
          </note>
          <note>
            Ajournering
          </note>
          <note>
            Återupptagna förhandlingar
          </note>
          <note>
            § 10 Svar på interpellationerna 2014/15:383 och 474 om Lågstadielöftet
            och Lågstadielyftet
          </note>
          <note>
            Anf. 55 Utbildningsminister GUSTAV FRIDOLIN (MP)
          </note>
          <note>
            Anf. 56 IDA DROUGGE (M)
          </note>
          <note>
            Anf. 57 ERIK BENGTZBOE (M)
          </note>
          <note>
            Anf. 58 Utbildningsminister GUSTAV FRIDOLIN (MP)
          </note>
          <note>
            Anf. 59 IDA DROUGGE (M)
          </note>
          <note>
            Anf. 60 ERIK BENGTZBOE (M)
          </note>
          <note>
            Anf. 61 Utbildningsminister GUSTAV FRIDOLIN (MP)
          </note>
          <note>
            Anf. 62 IDA DROUGGE (M)
          </note>
          <note>
            Anf. 63 ERIK BENGTZBOE (M)
          </note>
          <note>
            Anf. 64 Utbildningsminister GUSTAV FRIDOLIN (MP)
          </note>
          <note>
            § 11 Bordläggning
          </note>
          <note>
            § 12 Anmälan om interpellationer
          </note>
          <note>
            § 13 Anmälan om fråga för skriftligt svar
          </note>
          <note>
            § 14 Anmälan om skriftliga svar på frågor
          </note>
          <note>
            § 15 Kammaren åtskildes kl. 18.38.
          </note>
          <note>
            Tryck: Elanders, Vällingby 2015
          </note>
        </div>
      </body>
    </text>
  </TEI>
</teiCorpus>
