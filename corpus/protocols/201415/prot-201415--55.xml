<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201415</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201415</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201415--55</head>
          <docDate when="2015-02-05">2015-02-05</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollet för den 22 januari justerades.
          </note>
          <note>
            § 2 Anmälan om ersättare
          </note>
          <note>
            Talmannen anmälde att Crister Spets (SD) inträtt som ersättare
            för Jeff Ahl (SD) under tiden den 3 februari–10 mars.
          </note>
          <note>
            § 3 Avsägelser
          </note>
          <note>
            Talmannen meddelade
          </note>
          <note>
            att Maria Ferm (MP) avsagt sig uppdraget som ledamot i riksdagsstyrelsen,
          </note>
          <note>
            att Boriana Åberg (M) avsagt sig uppdraget som suppleant i trafikutskottet
            och
          </note>
          <note>
            att Jonas Eriksson (MP) avsagt sig uppdraget som ersättare i
            riksdagsstyrelsen.
          </note>
          <note>
            Kammaren biföll dessa avsägelser.
          </note>
          <note>
            § 4 Anmälan om kompletteringsval
          </note>
          <note>
            Talmannen meddelade att Moderaternas riksdagsgrupp anmält Boriana
            Åberg som ledamot i trafikutskottet och Erik Ottoson som suppleant
            i trafikutskottet samt att Miljöpartiets riksdagsgrupp anmält
            Jonas Eriksson som ledamot i riksdagsstyrelsen och Maria Ferm
            som ersättare i riksdagsstyrelsen.
          </note>
          <note>
            Talmannen förklarade valda till
          </note>
          <note>
            ledamot i trafikutskottet
          </note>
          <note>
            Boriana Åberg (M)
          </note>
          <note>
            ledamot i riksdagsstyrelsen
          </note>
          <note>
            Jonas Eriksson (MP)
          </note>
          <note>
            suppleant i trafikutskottet
          </note>
          <note>
            Erik Ottoson (M)
          </note>
          <note>
            ersättare i riksdagsstyrelsen
          </note>
          <note>
            Maria Ferm (MP)
          </note>
          <note>
            § 5 Ärende för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Proposition
          </note>
          <note>
            2014/15:56 till näringsutskottet
          </note>
          <note>
            § 6 Svar på interpellation 2014/15:161 om insatser för att minska
            risken för fallolyckor bland äldre
          </note>
          <note type="speaker">
            Anf. 1 Statsrådet ÅSA REGNÉR (S):
          </note>
          <note>
            Herr talman! Margareta B Kjellin har i sin interpellation frågat
            mig hur jag avser att gå vidare med målet att minska antalet fallolyckor
            och vilken roll regeringen har i en sådan strategi. Vidare har
            Margareta B Kjellin frågat om kommuner och landsting kommer att
            tillföras specifika resurser för att arbeta med frågan och hur
            jag kommer att arbeta vidare utifrån det arbete som den förra
            regeringen inledde.
          </note>
          <note>
            Fallskador är ett stort problem som orsakar personligt lidande
            och stora kostnader för hela samhället. Med det sagt vill jag
            på nytt understryka att det är min och regeringens avsikt att
            verka för en kraftig minskning av antalet fallolyckor bland äldre.
          </note>
          <note>
            Regeringen har som tidigare aviserats för avsikt att ta fram
            en långsiktig kvalitetsplan för den svenska äldreomsorgen, och
            för närvarande pågår arbete med det. Hur det arbetet konkret kommer
            att se ut, vilket mål och vilken roll regeringen kommer att ha
            får jag återkomma om när det finns mer att presentera i frågan.
          </note>
          <note>
            Den budget som riksdagen har beslutat om har fått till följd
            att den ekonomiska ramen för äldrepolitiken under 2015 är betydligt
            mindre än den regeringen föreslog, vilket betyder att förutsättningarna
            för den offensiva äldrepolitik som regeringen vill föra har förändrats.
          </note>
          <note>
            Att det finns en samsyn och till och med politisk enighet i frågan
            är bra, och jag ser därför fram emot att fortsätta dialogen om
            detta med riksdagen. Jag ber att få återkomma i frågan när regeringen
            formulerat sin politik utifrån de rådande förutsättningarna.
          </note>
          <note type="speaker">
            Anf. 2 MARGARETA B KJELLIN (M):
          </note>
          <note>
            Herr talman! I november gjorde statsrådet Regnér ett uttalande
            som jag tyckte lät väldigt spännande. Statsrådet sa att hon skulle
            arbeta för att fall ­ olyckorna skulle minska drastiskt. Det lät
            fantastiskt, tyckte jag. Därför ställde jag interpellationen om
            vilka konkreta åtgärder regeringen avser att vidta och hur strategin
            ser ut. Uttalandet kan tyckas vara lite förhastat ef ­ tersom
            det av svaret framgår att statsrådet inte vet hur det ska gå till.
          </note>
          <note>
            Myndigheten för samhällsskydd och beredskap har utifrån statistik,
            som tagits fram tillsammans med patientregistret, sett att över
            100 000 med fallskada fick vård på svenska sjukhus 2013. Det är
            dubbelt så många som syns enbart i slutenvårdsregistret. Det verkar
            som att cirka hälften av alla fallskador hamnar utanför vården.
            Då räcker det inte med att endast öka bemanningen inom vården.
          </note>
          <note>
            Enligt Myndigheten för samhällsskydd och beredskap är de vanligaste
            riskerna för fallolyckor bland äldre nedsatt balans, nedsatt muskelstyrka,
            medicinering, nedsatt syn och hörsel, dålig nutrition, nedsatta
            reflexer och den omgivande miljön.
          </note>
          <note>
            Man vet att ett förebyggande arbete ger stora vinster inte bara
            för samhället utan framför allt för individen. Statens folkhälsoinstitut
            arbetar med att främja hälsan hos äldre personer i den så kallade
            tredje åldern, det vill säga den friska tiden efter ålderspensionen.
            Här tycker jag att vi ska vara tacksamma mot pensionärsorganisationernas
            arbete. De fyller en stor funktion genom att anordna många olika
            friskvårdsaktiviteter. Man vet i dag att promenader inte räcker
            för att behålla muskelstyrka och därmed balans. Det behövs faktiskt
            styrketräning för äldre.
          </note>
          <note>
            Alliansregeringen påbörjade redan 2006 ett stort arbete med att
            förebygga fallskador. En av de allra viktigaste åtgärderna var
            läkemedelsgenomgångarna. Många äldre människor har läkemedel som
            inte är anpassade för dem. För höga och onödiga doser av sömnmedel
            och andra orosdämpande läkemedel leder ofta till yrsel och förvirring.
            Till det kan läggas stora doser av blodtrycksmediciner och annat
            som också orsakar yrsel.
          </note>
          <note>
            Ett annat arbete som alliansregeringen tittade på gällde bättre
            nutrition. Alltför många äter för dåligt. Det ger också muskelsvaghet
            och orsakar förvirring. Flera forskningsprojekt under alliansregeringens
            tid har handlat om att ge mat i stället för läkemedel. Näringssmoothies
            med både frukt och grädde har förbättrat mångas hälsa under den
            tiden.
          </note>
          <note>
            Förutom insatser för bättre mat och bättre medicinering har alliansregeringen
            även initierat ett arbete med uppsökande verksamhet hos äldre
            personer som ännu inte behöver insatser av hemtjänsten, allt i
            syfte att hitta sådant i deras hemmiljö som ökar risken för fallskador.
          </note>
          <note>
            För att öka kvaliteten och minska riskerna inom äldreomsorgen
            registreras mycket i Senior alert, som är ett nationellt kvalitetsregister
            för förebyggande vård och omsorg. Undernäring, fall - och tryckskador
            är viktiga områden för vårdtagare inom såväl sluten vård och omsorg
            som inom primärvård, hemsjukvård och kommunal äldreomsorg. Syftet
            med Senior alert är att skapa en bra infrastruktur och systematik
            för det förebyggande arbetet.
          </note>
          <note type="speaker">
            Anf. 3 CATHARINA BRÅKENHIELM (S):
          </note>
          <note>
            Herr talman! Margareta B Kjellin tar i sin interpellation upp
            en viktig fråga. Det är en fråga som historiskt inte har varit
            särskilt högt rankad, inte heller under de senaste mandatperioderna.
            När vi sitter och arbetar med budget, såväl i regioner och kommuner
            som på riksnivå, bedöms andra saker vara betydligt viktigare.
          </note>
          <note>
            De åtgärder som Margareta B Kjellin föreslår för att minska fallolyckorna
            håller vi naturligtvis med om. Den kunskapen och kompetensen finns
            på ett par ställen, men den används alldeles för lite.
          </note>
          <note>
            Det satsas stora resurser på att minska dödligheten i trafiken,
            43 miljarder kronor. Man har en nollvision, man har strategier
            och man har mål. Det har varit mycket lyckosamt. Antalet trafikdödade
            har minskat kraftigt. Men fallolyckorna, som är fem gånger så
            många, har blivit styvmoderligt behandlade. Där finns ingen nollvision,
            ingen riktig handlingsplan, och framför allt tillförs inga stora
            resurser. Runt 3 miljarder är den blygsamma summa man kunnat lätta
            plånboken med.
          </note>
          <note>
            Trots att det ser ut på det sättet, och trots att man borde ha
            en nollvision, har några krafttag inte tagits. Våra gamla fortsätter
            att i allt högre grad ramla – och de dör av det. Vi har endast
            sett spridda skurar av insatser de senaste mandatperioderna.
          </note>
          <note>
            Många av de åtgärder som skulle minska fallolyckorna handlar
            inte enbart om pengar. Margareta B Kjellin räknar också upp sådana
            åtgärder. Det är saker som vi egentligen vet. Nattfastan är för
            lång; man ramlar av det. Man skulle kunna få mer hjälp att fallsäkra
            sitt hem. Det kan gälla enkla saker som mattor, sladdar och sladdlös
            telefon. Det handlar inte så mycket om pengar där.
          </note>
          <note>
            Många kommuner har haft tjänster som Fixar-Bettan för hjälp i
            hemmen. Det är en ganska billig tjänst som har tjänats in mångdubbelt.
            Man har fått hjälp med vardagliga saker som att byta gardiner
            och glödlampor – samt lite sällskap också. Detta har dessvärre
            dragits ned i alltför många kommuner. I min grannkommun Stenungsund
            var det första man gjorde när man bytte styre och ledning att
            man drog in den här tjänsten, trots att man vet att den varit
            till hjälp. Jag undrar vad detta egentligen beror på. Kan man
            kanske skriva det på kontot kunskapsbrist hos våra kommunpolitiker?
          </note>
          <note>
            Det finns en rad tekniska hjälpmedel som gör livet betydligt
            lättare för de äldre. Men där har det hänt väldigt lite. Utvecklingen
            har gått framåt, men man använder de tekniska hjälpmedlen i väldigt
            liten utsträckning. Det finns fallsensorer som man kan bära på
            kroppen som äldre. När kroppen börjar svaja går en signal till
            en larmcentral, som ringer upp. Kan man då inte svara på grund
            av att man fallit kommer en person snabbt ut. Ju snabbare man
            får hjälp desto fortare kan man komma tillbaka till det vanliga
            livet efter till exempel ett lårbensbrott.
          </note>
          <note>
            Det går även att sätta sensorer i sovrummet. Som äldre går man
            oftast upp ett par gånger på natten för att gå på toaletten. Då
            sker många fall. Sensorerna signalerar om man inte kommit tillbaka
            inom den stipulerade tiden. Det finns även tekniska skärmar som
            gör att man inte behöver väckas.
          </note>
          <note>
            Men ofta är det mycket gammaldags. Man använder i dag de gammaldags
            larmen som man har runt handleden. Dem får man oftast under kroppen,
            eller så slår man i huvudet.
          </note>
          <note>
            Nu har jag en fråga. Kan den låga prioriteringen dölja en åldersdiskriminering
            månntro?
          </note>
          <note type="speaker">
            Anf . 4 ÅSA COENRAADS (M):
          </note>
          <note>
            Herr talman ! Jag vill tacka Margareta B Kjellin för att hon
            tagit upp den väldigt viktiga frågan om fallolyckorna bland äldre
            i sin interpellation till statsrådet. Vi är en alltmer åldrande
            befolkning, och det ställer nya krav på samhället. Vi studerar
            längre än vi gjort tidigare. Vi arbetar allt längre än tidigare.
            Vi arbetar även längre upp i åldrarna, vilket är positivt. Men
            när vi sedan slutar vårt arbetsverksamma liv lever vi också allt
            längre.
          </note>
          <note>
            Detta medför att politiken för äldre måste hålla ihop hela vägen.
            Det blir allt viktigare med förebyggande åtgärder för att vi ska
            kunna arbeta längre eller arbeta deltid när vi blir äldre men
            också kunna leva ett värdigt liv som äldre. Vi vill klara oss
            så länge som det går i det egna hemmet, och det ställer krav på
            att den nya hemmiljön är så bra som möjligt.
          </note>
          <note>
            En av de vanligaste orsakerna till onödiga kostnader inom kommun
            och landsting är de fallskador som inträffar allt oftare och blir
            värre och värre för äldre människor ju längre upp i åldrarna de
            kommer. Denna kostnad är helt onödig. Fallskadorna medför dessutom
            för människor ett extra lidande som inte skulle behöva hända om
            vi kunde arbeta mer preventivt med just fallskadorna. Man behöver
            jobba preventivt, strukturerat och långsiktigt för att komma till
            rätta med detta.
          </note>
          <note>
            Jag kommer från Landstinget i Västmanland. Vi har tagit ett beslut
            om att ingå i Senior alert. Vi har gjort 2 500 riskbedömningar
            sedan vi gick med. Det gör vi därför att det är viktigt att arbeta
            långsiktigt och bygga kunskap på den erfarenhet som man får genom
            insamlade data, vilka används på olika sätt runt om i Sverige.
            Insamlade data har till exempel använts i den äldreutredning som
            alliansregeringen tillsatte tidigare. Nu lade dessvärre regeringen
            ned denna utredning under hösten. Jag tycker att det är beklagligt
            att all den kunskap som man har samlat in och som utredningen
            har jobbat med numera är bortkastad kunskap. Regeringen har valt
            att kasta skattebetalarnas pengar i sjön.
          </note>
          <note>
            Ministern talar om att vi behöver breda och långsiktiga lösningar
            för att komma framåt. Men för att hitta de breda politiska lösningar
            som vi alla kan diskutera är det viktigt att vi vet vad dessa
            lösningar ska baseras på. Ministern säger att hon ska komma tillbaka
            när regeringen är överens. Det här var någonting som vi varnade
            för förra våren: Är man inte förberedd så är man oförberedd, och
            då tar det tid. Den tiden skadar våra äldre. Ju längre tid regeringen
            dröjer med att komma med sin utredning, desto fler äldre kommer
            att falla och skada sig.
          </note>
          <note type="speaker">
            Anf . 5 HILLEVI LARSSON (S):
          </note>
          <note>
            Herr talman ! Det här är en väldigt viktig fråga. Jag tror att
            en anledning till att denna fråga inte debatteras så brett i politiken
            och samhällsdebatten är att den framför allt berör en viss grupp.
            Det är klart att fallolyckor är ett problem i hela samhället för
            alla åldersgrupper, men det är speciellt de äldre som är drabbade.
            Även om man kan halka som yngre brukar inte konsekvenserna bli
            så fatala som om man är äldre och kanske redan har sjukdomar.
            Det är också övervägande kvinnor som är drabbade. Detta är därför
            ett väldigt viktigt jämställdhets- och jämlikhetsproblem utifrån
            åldersdiskriminering.
          </note>
          <note>
            Det är klart att det delvis har att göra med hur mycket resurser
            man lägger. Det gäller att se till att de som behöver hemtjänst
            får det. Bara därigenom kan man förebygga fallolyckor i hemmet.
            Fixar-Bettan, Fixar-Malte eller vad man nu kallar det kan vara
            otroligt värdefullt. Visst är det en kostnad, men jag tror inte
            att det är en speciellt stor kostnad i förhållande till det mänskliga
            lidande man sparar samt de uteblivna kostnaderna för sjukvården
            och hela samhället.
          </note>
          <note>
            När det gäller fallskyddsinventering är det en väldigt låg kostnad
            i förhållande till vad man vinner på det. Det är något som man
            kanske bara behöver göra en gång, eller möjligtvis återkommande
            men med långa mellanrum. Det behöver inte generera någon större
            kostnad, utan det handlar om enkla saker som halkskydd under mattorna
            och information till äldre om hur man ska göra för att undvika
            olyckor.
          </note>
          <note>
            Det är väldigt vanligt att människor prövar på sådant som de
            egentligen inte borde göra. Det gäller även i yngre åldersgrupper,
            som i den här klassikern med mannen – det finns väl kvinnor också,
            men oftast är det en man – som klättrar upp på hustaket för att
            ”fixa själv” men ramlar ned och bryter benet. Det är väldigt viktigt
            i sammanhanget att ge information om vad man bör be om hjälp med
            och se till att den hjälpen också finns att tillgå.
          </note>
          <note>
            Det som folk kanske känner till bäst är utomhusproblemet med
            halk ­ olyckorna. Det gäller inte minst vid denna tid på året,
            när det är is och snö. Visserligen är det en mindre del, för fallolyckorna
            är betydligt vanligare i hemmen, men det är ändå en viktig del.
            Halkolyckorna går att förebygga. Det förekommer på sina håll att
            man delar ut broddar till äldre gratis, vilket är väldigt bra.
            Det är en kostnad, men jag ser det mer som en investering, för
            man undviker jättestora kostnader i vården om man förebygger fall
            ­ olyckor. Det är effektivare att förebygga än att komma och försöka
            hjälpa till när olyckan väl har skett.
          </note>
          <note>
            Sedan är snöröjningen ett problem. Det finns såklart stora skillnader
            över landet i hur mycket snö och is det finns, men det finns även
            skillnader i hur man sköter snöröjningen. Det är väldigt viktigt
            att man tänker inte bara på vägtrafiken utan även på fotgängare
            och cyklister. Man ska inte glömma att det faktiskt finns många
            äldre som cyklar. Det är jättepositivt för hälsan, men det kan
            få fatala konsekvenser om man ramlar av cykeln. Det är viktigt
            att se till att både gång- och cykelbanor är ordentligt röjda.
          </note>
          <note>
            Varför blir då fallolyckorna så fatala? En orsak är benskörhet.
            Vi har väldigt många som lider av benskörhet men inte ens vet
            om det. Det är väldigt viktigt att både förebyggande och efter
            en olycka se till att rätta till det genom näringstillskott. Tyvärr
            brister detta på många håll i landet i dag.
          </note>
          <note type="speaker">
            Anf. 6 Statsrådet ÅSA REGNÉR (S):
          </note>
          <note>
            Herr talman! Detta är en fråga som engagerar, och den engagerar
            även mig. Den berör både kvinnor och män, men det är en kvinnofråga
            på det sättet att kvinnor är klart överrepresenterade. Det är
            också en jämlikhetsfråga. Det finns siffror som tyder på att i
            kommuner där man har mycket social utsatthet finns också betydligt
            fler fallskador.
          </note>
          <note>
            Som tidigare har påpekats är det 65 000 fall om året inomhus
            och 10 000 fall utomhus. En sådan här dag kanske man mest tänker
            på snö och is som problem, och det är det förstås. Men den stora
            faran är att vistas hemma under vissa förutsättningar, som jag
            är helt övertygad om att vi kan hjälpa till att förbättra genom
            att förebygga.
          </note>
          <note>
            Den här frågan är på många sätt ganska konkret. På andra sätt
            behövs mer kunskap och mer långsiktiga satsningar. Regeringen
            vill göra tre saker. Vi diskuterade frågan tidigare. Frågan ställdes
            redan före jul, och svaret kom efteråt. Det har funnits en budgetprocess
            däremellan, beslut och allt det som vi känner till.
          </note>
          <note>
            Det regeringen nu avser att göra är definitivt inte att slänga
            några pengar i sjön. Vi använder förstås de medel vi har på bästa
            sätt och enligt budgetbeslut. Vi vill framöver satsa på bemanning,
            som vi hade sagt från början. Det får vi nu göra lite mer långsiktigt
            och i flera etapper. Vi är övertygade om att bemanning är en lösning
            för den här frågan.
          </note>
          <note>
            Det handlar om närvaro, koll på läkemedel och stöd vid måltider.
            Läkemedel mot depression som säkert skrivs ut med goda avsikter
            har visat sig vara en bov i dramat helt enkelt därför att det
            många gånger inte passar bra ihop med en person som har lätt för
            att falla.
          </note>
          <note>
            Det finns många olika saker. Ni har nämnt praktiska saker som
            sladdar och annat. Framför allt har det mycket att göra med måltider,
            läkemedel, yrsel och så vidare och att förebygga det. Vi tror
            att närvaro och högre grad av bemanning är väldigt viktig t .
            Den satsningen vill vi fortsätta att bygga på.
          </note>
          <note>
            Vi vill ha en långsiktig kvalitetsplan, som jag redan har redogjort
            för. Många av frågorna i Äldreutredningen kommer att ingå i den.
            Men vi vill också redan nu börja på en strategi mot fallolyckor
            just för att det är så viktigt.
          </note>
          <note>
            Där kommer vi att bygga på erfarenheter som redan finns. Under
            de åtta åren med Alliansen ökade fallolyckorna. Det leder oss
            till att tro att vi måste undersöka vad som fungerade i de insatser
            som gjordes och vad som inte fungerade. Det finns en del kommuner
            som lyckades väl. Men på det stora hela gick utvecklingen åt fel
            håll.
          </note>
          <note>
            Det vi är överens om är att jobba hårt med detta. Vi kommer därför
            att jobba med en strategi som vi börjar med nu, en långsiktig
            strategi och ökad bemanning.
          </note>
          <note type="speaker">
            Anf. 7 MARGARETA B KJELLIN (M):
          </note>
          <note>
            Herr talman! Jag vill gå tillbaka till Senior alert, som jag
            tror har haft väldigt stor betydelse. Statsrådet säger att antalet
            fallolyckor ökar. Vi har registrerat olyckor som tidigare aldrig
            registrerades som fallolyckor. De fi nns i dag registrerade tack
            vare att vi har detta kvalitetsregister. Det har väldigt stor
            betydelse. Det är där man kan dra slutsatser och hitta grunden
            för att just detta fall inträffade.
          </note>
          <note>
            Vi vet som tidigare att läkemedel har en väldigt stor betydelse.
            Av de fall som tas in på akuten beror 30 procent på felaktig medicinering.
            Det mest livsfarliga för en äldre människa som finns är att komma
            in på akuten. Det är där de ligger på en brits och får trycksår.
            Det är där som de får en kateter, för ingen hinner följa dem till
            toaletten. Det är där de får ett dropp i stället för mat, för
            det finns inte på akuten. Det är där de får vänta länge.
          </note>
          <note>
            Vi ska försöka se till att äldre människor slipper komma till
            akuten. Det var ett arbete som ingick i Sammanhållen vård och
            omsorg om de mest sjuka äldre i överenskommelsen mellan regeringen
            och Sveriges Kommuner och Landsting. Där skulle man minska vårdskador
            , och fallolyckorna var där en viktig del. Det är ett väldigt
            viktigt arbete att fortsätta. Man måste se att kommuner och landsting
            har ett gemensamt ansvar att se till att man får en kontinuitet
            och minskar risken för fallolyckor.
          </note>
          <note>
            Ett annat problem i sammanhanget är kvarboendet i hemmet. Det
            infördes som begrepp 2002. Det är klart att om man frågar en äldre
            människa: Vill du bo kvar hemma? säger den självklart ja. Jag
            vill inte bo borta. Men problemet är att det hem som jag har bott
            i länge väldigt sällan är anpassat för hur jag befinner mig som
            äldre. Därför är det väldigt viktigt att man framåt tittar på
            mer av trygghetsbostäder, kanske gamla tidens ålderdomshem. Det
            handlar om att själv kunna välja att flytta till ett bra ställa
            där jag kan bo bra som äldre.
          </note>
          <note>
            Jag har en annan fundering. I Alliansens budget finns 75 miljoner
            avsatt för Måltidslyftet. Syftet var att förbättra kosten inom
            äldreomsorgen. När jag tittar i regleringsbrevet till Socialstyrelsen
            finns summan, men instruktionen för hur pengarna ska användas
            är mycket luddig.
          </note>
          <note>
            Det står att pengarna disponeras av Livsmedelsverket efter beslut
            av regeringen. Men det finns inga kriterier. Hur ska kommunerna
            veta att pengarna finns att söka när det inte ens finns ett kriterium
            för hur de ska fördelas eller användas? Eller är det tänkt att
            de bara ska glömmas bort och inte komma de äldre till del? Det
            är en fundering man får. Vi vet att maten är väldigt viktig.
          </note>
          <note>
            Det finns en annan del som också är viktig att ta lärdom av och
            bygga vidare på. Det gäller att hitta de mötesplatser där äldre
            människor som fortfarande befinner sig i kvarboende i hemmet kan
            träffa andra äldre, skapa nätverk, träna friska funktioner och
            på det sättet leva ett liv som är värt att leva hela livet.
          </note>
          <note>
            Det är där de möter människor, lär sig spela bowling och styrketräna.
            Det kanske finns hantlar och annat sådant. De promenader som vi
            lovar våra äldre väldigt ofta i värdighetsgarantier och annat
            hjälper för välbefinnandet. Men de räcker inte för att stärka
            musklerna för att förebygga fall ­ olyckor.
          </note>
          <note type="speaker">
            Anf. 8 CATHARINA BRÅKENHIELM (S):
          </note>
          <note>
            Herr talman! Margareta B Kjellin och jag är inte alls oense om
            vilka insatser som ska göras. Det handlar om de resurser som man
            har dragit in från kommunerna. Det handlar mycket om att det har
            blivit färre i personalen ute och stressigare, och då hinner de
            inte jobba med dessa saker. De har heller inte fått någon vidareutbildning.
          </note>
          <note>
            Det saknas oerhört många utbildningar inom dessa områden, och
            vi vet att man har stor personalomsättning. Man tar in personal
            i hemtjänst som inte är utbildad. Då kan de inte de här frågorna,
            och då blir det förödande konsekvenser.
          </note>
          <note>
            När det gäller det Margareta B Kjellin tar upp om att äldre drabbas
            på akuten ska äldre inte komma till en vanlig akut. Man ska försöka
            se till att det finns separata akutmottagningar för de äldre.
            Det är de som står för 80 procent av besöken. De behöver en annan
            omvårdnad när de kommer dit och är 80 år, och de behöver mat.
            Det är otroligt viktigt.
          </note>
          <note>
            Det finns många saker att göra. Det handlar också om utbildning
            om mediciner. Vi vet att läkarnas medicinkunskap är mycket låg.
            Ibland finns den nästan inte alls. Mediciner som människor ska
            ta till natten skriver de ut att tas på morgonen, och så vidare.
            Det är klart att människor faller.
          </note>
          <note>
            Det finns en sak som jag vill slå ett slag för när det gäller
            pengarna för mat. Det är att laga mat hemma hos de äldre. Det
            har slagit väl ut. Vi vet att maten är otroligt viktig. Mat ska
            vara god, och man har ganska dålig aptit när man är äldre. Det
            måste också till kunskap så att det är riktig och god mat.
          </note>
          <note>
            Jag är glad att vi nu har en regering som tar tag i detta och
            gör det skyndsamt. Vi behöver inte dra frågan i så långa utredningar,
            utan kunskapen finns. Nu gäller det att sätta fart så att vi verkligen
            får ned antalet olyckor, för de har ökat.
          </note>
          <note type="speaker">
            Anf. 9 ÅSA COENRAADS (M):
          </note>
          <note>
            Herr talman! Jag får tacka för svaret från ministern så långt.
            Det är viktigt att se över vad fallskadorna beror på för att kunna
            förebygga och arbeta långsiktigt mot detta.
          </note>
          <note>
            Trots det har vi fortfarande en regering som har avslutat Äldreutredningen
            utan att ersätta den med någonting nytt. Vi har också en regering
            som har avslutat satsningen Matlandet Sverige. Matlandet Sverige
            är någonting som ligger mig varmt om hjärtat. Det var ett omfattande
            projekt som hade många olika delar. Den del jag skulle vilja lyfta
            fram här är den offentliga maten och vikten av rätt mat till rätt
            person vid rätt tillfälle.
          </note>
          <note>
            Alla människor är olika och individuella, och all typ av mat
            passar inte alla. Vissa vill ha mat i hemmet, vissa vill ha mat
            i boendet och vissa vill kanske helt enkelt gå ut och äta på restaurang
            eller få hjälp att laga mat tillsammans med andra. Av alla de
            fallrelaterade olyckor som har skett i Landstinget Västmanland
            ser vi att maten spelar en allt viktigare roll för de äldre. Om
            man mår bra och känner sig mätt och lycklig är också risken för
            fallolyckor mindre, har det visat sig. Maten spelar en allt större
            roll i det förebyggande arbetet.
          </note>
          <note>
            Nu när Matlandet Sverige har lagts ned undrar jag hur ministern
            kommer att påverka sina kolleger i regeringen för att lyfta fram
            just vikten av nutrition – bra mat och rätt mat – för att förebygga
            fallolyckor.
          </note>
          <note type="speaker">
            Anf . 10 HILLEVI LARSSON (S):
          </note>
          <note>
            Herr talman ! Jag tycker att Åsa Regnér är tydlig när hon säger
            att regeringen vill verka för att minska fallolyckorna. Men detta
            hänger också allmänt ihop med hur de äldre har det överlag. Vi
            har varit inne på det i diskussionen. Det handlar om undernäring,
            felaktig medicinering och sådana frågor. Det hänger alltså ihop
            med den allmänna omsorgen om de äldre.
          </note>
          <note>
            Det har också ett samband med bemanningen, inte minst inom äldreomsorg
            inklusive hemtjänst. Risken är att de äldre prövar på att göra
            saker som de egentligen borde få hjälp med när personalen inte
            hinner med eller när det dröjer länge tills personalen inom hemtjänsten,
            till exempel, kommer. Om man kan se till att det finns tillräcklig
            bemanning kan man också förebygga fallolyckor.
          </note>
          <note>
            Det finns tyvärr alltför många fall där äldre har legat länge
            – i flera timmar och ibland ännu längre – efter att ha ramlat.
            De kommer inte upp igen. Jag kommer ihåg när jag praktiserade
            på MAS, Allmänna sjukhuset i Malmö, som det kallades på den tiden.
            Där fanns bland annat en kvinna som var alldeles blå över den
            ena halvan av ansiktet. Hon hade legat i flera timmar, och hon
            var fullständigt förstörd av detta. Det är såklart en fruktansvärt
            traumatisk upplevelse att ligga i flera timmar utan att komma
            upp och inte veta om och när man kommer att få hjälp. Detta problem
            minskas om man har ordentlig bemanning i äldreomsorgen och ser
            till att äldre inte ska behöva ligga så här länge.
          </note>
          <note>
            Trygghetslarm är viktigt i sammanhanget, men ibland kan det ändå
            fallera. Jag tycker att dessa saker hänger ihop allmänt med äldreomsorgen.
            Det handlar om resurser, och det är viktigt att vi jobbar för
            det. Vi har en politik för detta – att tillföra mer resurser för
            alla äldres bästa.
          </note>
          <note type="speaker">
            Anf. 11 Statsrådet ÅSA REGNÉR (S):
          </note>
          <note>
            Herr talman! En viktig fråga i detta är att målsätta sitt arbete.
            Det är mycket arbete som har gjorts mot fallolyckor, men de har
            ändå gått åt fel håll. Därför deltog vi så sent som i måndags
            i ett seminarium med pen ­ sionärsorganisationer, som verkligen
            brinner för frågorna, om att halvera fallolyckorna. Jag tror att
            den typen av tydliga målsättningar med en utsatt tid är viktiga.
            Vi håller på att arbeta med detta, och jag vill gärna bli mätt
            utifrån det så småningom.
          </note>
          <note>
            Självfallet ska pengarna gå till de äldre och de äldres behov.
            Vårt problem är att vi har mindre pengar nu än vad vi själva hade
            anslagit för bemanning i äldreomsorgen. Jag tror att bemanning
            är en nyckelfråga i detta. Detta var en fråga som återkom också
            på seminariet med de etablerade forskarna på området. Det handlar
            om betydelsen av en god omvårdnad och helt enkelt närvaro i de
            äldres liv.
          </note>
          <note>
            Som jag sa tror jag att det finns erfarenheter, till exempel
            från Senior alert, som är viktiga att ta till sig. Man ska veta
            att Senior alert bara omfattar särskilda boenden och inte dem
            som bor hemma och har hemtjänst. Men det finns kunskap, och jag
            tror att man kan föra samman detta. Jag är angelägen om att ta
            reda på vad som har fungerat och att lägga in det i den strategi
            som vi börjar med nu.
          </note>
          <note>
            Äldreutredningen har lagts ned. Den går över i ett större arbete.
            Det är en omfattande kvalitetsplan som vi snart kommer att fatta
            beslut om direktiv till. I den kommer många av frågorna i Äldreutredningen
            att finnas med – dock inte alla. Vi fokuserar på kvalitet i äldreomsorgen
            både vad gäller de äldres behov, som ska vara i fokus, personalens
            kompetens och så vidare. Där ingår förstås frågorna om hur man
            kan förebygga fall. Eftersom fem personer om dagen dör i sviter
            av fallolyckor är det en mycket angelägen fråga.
          </note>
          <note type="speaker">
            Anf. 12 MARGARETA B KJELLIN (M):
          </note>
          <note>
            Herr talman! Jag blir glad att höra att statsrådet tar upp Äldreutredningen
            . Vi hade en interpellationsdebatt före jul om detta. Då hördes
            inte signalerna om att man skulle ta vara på de erfarenheter som
            finns, så jag är glad att regeringen har ändrat sig på den punkten.
          </note>
          <note>
            Sedan kan man alltid diskutera bemanning. Det är klart att det
            är viktigt att vi har en bemanning utifrån det vårdbehov som finns.
            Det är det som vi har sagt också i socialutskottet; det är det
            samlade vårdbehovet som ska täckas av den bemanning som finns.
            Men det hjälper inte när de äldre inte har insatser från hemtjänsten
            när de bor hemma. Vi ser en hel del sådana fallskador bland äldre
            som inte ens har kommit in inom vården.
          </note>
          <note>
            Måltidssituationen är en viktig del för att man ska hålla sig
            frisk och alert, kunna träna och vara igång och allting sådant.
            Jag har många gånger spekulerat i om det är fel på kvaliteten
            på maten eller om det handlar om att man äter ensam. Jag har diskuterat
            möjligheterna till middagssällskap på recept som en del i att
            förmå äldre människor att äta bättre. Jag tror också att det man
            gör i forskningen i dag när man ersätter mediciner med mat är
            en viktig del.
          </note>
          <note>
            Jag är glad att jag har fått höra det som kommer fram om att
            man tar till vara tidigare erfarenheter, men jag saknar i statsrådet
            s svar ett riktigt erkännande av att mycket har gjorts. Jag ser
            ändå fram emot att vi tar vara på detta och får jobba vidare.
            Det får inte bara handla om att starta nya utredningar och tillsätta
            nya kommissioner, utan man ska fortsätta det arbete som hittills
            har pågått.
          </note>
          <note type="speaker">
            Anf. 13 Statsrådet ÅSA REGNÉR (S):
          </note>
          <note>
            Herr talman! Jag är glad över diskussionen och över det engagemang
            och de många goda idéer som finns. Det gäller att ta vara på erfarenheter
            som finns sedan tidigare, men icke desto mindre har fallolyckorna
            ökat under de senaste åtta åren. Det gäller att veta vad som fungerade
            och vad som inte fungerade. Ganska mycket fungerade uppenbarligen
            inte, och det gäller att hitta ett sätt att arbeta metodiskt och
            målsätta . Det är min ambi ­ tion.
          </note>
          <note>
            Som har tagits upp här tror jag också att behovet av information
            är viktigt. Vi som är engagerade i frågorna känner till fallolyckornas
            omfattning och den risk som de utgör för äldres hälsa. Men många
            gör inte det. Många läkare som är experter på detta vittnar också
            om att inte ens deras kolleger är medvetna om hur man kan förebygga
            fallolyckor på ett ganska enkelt sätt när man möter äldre i vården,
            till exempel.
          </note>
          <note>
            Information till alla och på olika sätt behövs säkert, även om
            det också har gjorts förut.
          </note>
          <note>
            Jag ser i alla fall fram emot att arbeta med frågorna, med en
            strategi som kan sättas igång nu med en kvalitetsplan som vi tar
            direktivbeslut om snart och med långsiktig kvalitetsanalys och
            insatser. Jag strävar också efter mer medel till ökad bemanning.
          </note>
          <note>
            Stort tack för debatten!
          </note>
          <note>
            Överläggningen var härmed avslutad.
          </note>
          <note>
            § 7 Svar på interpellation 2014/15:215 om byggnation i sjönära
            läge
          </note>
          <note type="speaker">
            Anf. 14 Statsrådet MEHMET KAPLAN (MP):
          </note>
          <note>
            Herr talman! Carl-Oskar Bohlin har frågat klimat- och miljöministern
            vilka åtgärder hon avser att vidta för att det ska bli enklare
            att bygga i sjönära lägen där exploateringstrycket i dag är mycket
            lågt. Interpellation ­ en har överlämnats till mig.
          </note>
          <note>
            Jag vill inledningsvis framhålla att det enligt plan- och bygglagen
            är en kommunal angelägenhet att planlägga användningen av mark
            och vatten. Vid prövning av en ansökan om bygglov ska kommunen
            bland annat se till att ny bebyggelse lokaliseras till mark som
            är lämpad för ändamålet med hänsyn till möjligheterna att ordna
            trafik, energi- och vattenförsörjning, avlopp och elektronisk
            kommunikation. Kommunen ska också ta hänsyn till behovet av ny
            bostadsbebyggelse. Natur- och kulturvärden ska beaktas liksom
            miljö- och klimataspekter. De sistnämnda aspekterna är särskilt
            viktiga vid prövning av ny bebyggelse i strandnära lägen eftersom
            risken för översvämning och ras kan vara stor i närheten till
            sjöar och vattendrag. Vid prövningen av bygglov ska kommunen inte
            bara ta hänsyn till allmänna intressen utan också beakta olika
            enskilda intressen.
          </note>
          <note>
            Som grund för prövningen ska kommunen ha en aktuell översiktsplan
            som anger grunddragen i fråga om den avsedda användningen av mark-
            och vattenområden. I översiktsplanen ska kommunen bland annat
            redovisa områden för landsbygdsutveckling i strandnära lägen.
          </note>
          <note>
            Det ankommer på kommunen att göra de ofta svåra avvägningarna
            i ett bygglovsärende. Min erfarenhet är att byggnadsnämnden i
            regel har en positiv inställning till ansökningar om bygglov inom
            sådana områden som Carl-Oskar Bohlins fråga gäller, det vill säga
            inom landsbygds- och glesbygdsområden där exploateringstrycket
            är mycket lågt.
          </note>
          <note>
            I fråga om byggande i strandnära läge ska kommunen även tillämpa
            miljöbalkens bestämmelser om strandskydd som ligger nära den frågeställning
            som Carl-Oskar Bohlin tar upp. Jag vill framhålla att jag anser
            att strandskyddet fyller en oerhört viktig funktion genom att
            det skapar unika förutsättningar för allmänheten att ha tillgång
            till naturupplevelser och för bevarandet av en biologisk mångfald.
          </note>
          <note>
            Flera nya bestämmelser om strandskydd trädde i kraft så sent
            som 2009 och 2010. De ändringar som då ägde rum syftade bland
            annat till att utveckla ett ändamålsenligt strandskydd som beaktar
            behovet av utveckling i hela Sverige, särskilt i många landsbygder,
            samtidigt som ett långvarigt skydd av strändernas natur- och friluftsvärden
            inte äventyras. Ä ndringarna syftade också till att öka det lokala
            och regionala inflytandet över strandskyddet.
          </note>
          <note>
            Kommunerna har numera huvudansvaret för att pröva frågan om undantag
            från strandskyddet. Vid den prövningen ska hänsyn tas till olika
            allmänna och enskilda intressen med utgångspunkt från kriterier
            i miljöbalken.
          </note>
          <note>
            De ändringar som genomfördes innebar vidare att särskilda regler
            för landsbygdsutvecklingsområden i strandnära lägen utformades.
            Sådana områden ska som nämnts redovisas i kommunens översiktsplan.
            Genom dessa regler har det skapats nya möjligheter att göra vissa
            undantag från strandskyddet.
          </note>
          <note>
            En särskild delegation, Strandskyddsdelegationen, arbetar nu
            med kompetensutveckling när det gäller tillämpningen av strandskyddsregler
            ­ na. Syftet är bland annat att effektivisera tillämpningen av
            de nya reglerna i samhällsplanerings- och byggprocesserna. Delegationen
            ska slutredovisa sitt uppdrag i december i år.
          </note>
          <note type="speaker">
            Anf. 15 CARL-OSKAR BOHLIN (M):
          </note>
          <note>
            Herr talman! Jag noterar att jag av bostadsministern precis fick
            en redogörelse för gällande rätt. Men jag fick över huvud taget
            inte svar på min fråga om vilka åtgärder bostadsministern tänker
            vidta för att det ska kunna bli lättare att bygga i sjönära läge
            där exploateringstrycket är lågt.
          </note>
          <note>
            Jag ska villigt erkänna att det var en retorisk fråga. Jag tror
            nämligen inte att bostadsministern avser att göra ett enda dugg
            för att det ska bli enklare att bygga i sjönära läge. Jag tror
            snarare det rakt motsatta. Bostadsministern refererar nämligen
            till de förändringar som gjordes 2009 och 2010 för att göra det
            enklare att få möjlighet att bygga i sjönära läge. Men den propositionen
            var bostadsministern emot. Socialdemokraterna reserverade sig
            här i kammaren. Och bostadsministern var då själv riksdagsledamot
            och satt och röstade emot.
          </note>
          <note>
            Jag menar att detta hämmar utvecklingen på landsbygden. Vi har
            i dag 42 000 mil strand i det här landet. Det räcker tio varv
            runt jorden. Och bostadsministern menar att ingen människa ska
            kunna bo och bygga ett hus vid stranden. Jag menar att det är
            fel.
          </note>
          <note>
            Ska vi förstå det som bostadsministern säger som att den enda
            platsen i Sverige där det är lämpligt att bygga bostäder är där
            det redan i dag finns väl fungerande flygplatser?
          </note>
          <note type="speaker">
            Anf. 16 OLA JOHANSSON (C):
          </note>
          <note>
            Herr talman! Intentionerna med strandskyddslagen från 2009 var
            att det ska vara möjligt att bygga i strandnära lägen i syfte
            att göra boende på landsbygden mer tillgängligt och attraktivt.
            På så sätt ska man åstadkomma landsbygdsutveckling, med bättre
            offentlig kommersiell service, arbetstillfällen, nya växande företag
            och stigande fastighetsvärden. Samtidigt ska högexploaterade kuster
            även fortsättningsvis ha ett starkt skydd.
          </note>
          <note>
            Ministerns svar, i den mån det tillför något, är närmast att
            betrakta som en halvdan kunskapssammanfattning.
          </note>
          <note>
            Jobb, företagande och service i hela landet är viktigt för Centerpartiet.
            Därför har vi från allra första början varit pådrivande för att
            underlätta strandnära byggande. Det ska vara möjligt att förverkliga
            bodrömmar på landsbygden och i små samhällen intill sjöar och
            vattendrag.
          </note>
          <note>
            Världens mest attraktiva och moderna landsbygd finns i Sverige,
            mycket tack vare vår natur men också den spridda bebyggelsen.
            När ministern får frågor om hur han ska komma till rätta med bostadsbristen
            i storstäderna borde han ta chansen att ta krafttag mot urbaniseringen
            genom att tillåta fler bostäder på landsbygden.
          </note>
          <note>
            Låga fastighetsvärden är det starkaste skälet till att vi ännu
            inte har fått fart på byggandet i många av landets inlandskommuner.
            Det är inte möjligt att få banklån eftersom marknadsvärdet understiger
            byggkostnaden. Och många vittnar om att bebyggelsens placering
            invid en strand skulle kunna bidra till att det blir lättare att
            få banklån för att bygga ett hus än för att köpa en ny snöskoter.
          </note>
          <note>
            Därför är möjligheten att inrätta LIS -områden i översiktsplanerna
            viktiga för kommunerna. Det är viktigt för att kunna attrahera
            inflyttning, stärka skattekraften, få underlag till skolor och
            utbyggd kollektivtrafik, stärka civilsamhället och kulturutbudet
            eller kanske få ihop ungdomar till det lokala fotbollslaget. Ministern
            lyfter i någon mån fram den möjligheten i sitt svar. Problemet
            är att det finns på en del håll men inte överallt. Mitt hemlän,
            till exempel, hör till de mest restriktiva. Jag vill påstå att
            man i Halland bryter mot lagen när man bara släpper på det utvidgade
            strandskyddet vid 4 av de 35 vattendragen där det finns ansökningar.
          </note>
          <note>
            På den Sverigekarta som jag nu visar för kammarens ledamöter
            kan man se vilka länsstyrelser som beviljar dispenser och vilka
            som har som huvudregel att inte göra det. Länen i rött är mer
            tillåtande, och länen i gult är mer restriktiva.
          </note>
          <note>
            Den särskilda delegation , Strandskyddsdelegationen , som tillsattes
            av alliansregeringen för att komma åt problemen, och som också
            beskrivs i Carl-Oskar Bohlins interpellation, har haft till uppgift
            att arbeta med kompetensutveckling, inte minst hos länsstyrelserna.
            Just nu ägs frågan om tillämpningen helt och hållet av domstolarna
            medan förtvivlade markägare tappar tron på oss politiker, på tjänstemän
            och på myndigheter. De upplever att de tas ifrån rätten att göra
            bruk av och bebygga den mark som de har köpt eller kanske till
            och med ärvt av sina föräldrar eller tidigare generationer.
          </note>
          <note>
            Så jag upprepar Carl-Oskar Bohlins fråga: Vad har ministern och
            hans kolleger i regeringen för avsikter när det gäller att reda
            ut det osäkra rättsläget och den stora skillnaden i tillämpningen
            av strandskyddsbestämmelserna i landets olika länsstyrelser? Det
            gäller de gula länen som inte följer lagen.
          </note>
          <note type="speaker">
            Anf. 17 FREDRIK CHRISTENSSON (C):
          </note>
          <note>
            Herr talman! Tack, interpellanten, för en väldigt viktig fråga
            att diskutera! Tack, statsrådet, för att du är här!
          </note>
          <note>
            Jag hade en interpellationsdebatt här i kammaren för ett par
            veckor sedan med din kollega Åsa Romson om just strandskyddet.
            Jag lyfte då fram den problematik som man ser runt om i landet.
            Under det senaste året, 2014, var det många länsstyrelser som
            arbetade med det utökade strandskyddet och bearbetade dessa förslag.
          </note>
          <note>
            Det har skapats mycket starka känslor eftersom intentionerna
            i lagstiftningen inte lyser igenom i det arbete som görs. Intentionerna,
            som de tidigare talarna har varit inne på, var att möjliggöra
            utbyggnad på landsbygden där exploateringstrycket är lågt, men
            också att minska exploateringstrycket där det är högt, till exempel
            på Bohuskusten där jag kommer ifrån.
          </note>
          <note>
            Den tydliga intentionen i lagstiftningen var att det skulle tas
            lokal hänsyn. Det var också det som fanns med i de riktlinjer
            som skickades över till länsstyrelserna. Så har inte skett. Det
            finns en avsaknad av samråd på många håll runt om i landet. Just
            nu har många överklaganden hamnat på regeringens bord som ni kommer
            att ha att hantera under våren, både från kommuner och från enskilda
            markägare.
          </note>
          <note>
            Det finns områden där man inte har tagit hänsyn till landsbygdsperspektivet.
            Det kan handla om så enkla saker som förtätningar i redan befintliga
            områden för att möjliggöra för fler människor att bosätta sig
            där – detta för att man ska få ett underlag för skola, vård, omsorg,
            butiker och så vidare. Det är det stora problemet.
          </note>
          <note>
            Sedan är det också ett stort problem med hanteringen. Hanteringen
            har varit olika beroende på var i landet man bor. Beroende på
            berörd länsstyrelse har det förts en bra eller mindre bra dialog
            där man som kommun eller enskild markägare har fått eller inte
            har fått gehör för sina synpunkter.
          </note>
          <note>
            Det är oerhört viktigt att föra frågan vidare. Vi ser med oro
            på att länsstyrelserna har tagit till sig så få förslag från kommunerna
            där det har tagits hänsyn till det lokala perspektivet. Detta
            är en viktig fråga för regeringen.
          </note>
          <note>
            Min följdfråga till statsrådet är: Funderar regeringen på att
            återkomma med förslag till förändringar i direktiven eller av
            lagstiftningen för att tillämpningen ska ske enligt den intention
            som finns i lagstiftningen, att det ska tas lokal hänsyn, så att
            det blir möjligt att utveckla, bo och bygga i hela landet?
          </note>
          <note type="speaker">
            Anf . 18 HILLEVI LARSSON (S):
          </note>
          <note>
            Herr talman ! Det här är ju ingen lätt fråga eftersom det ser
            så olika ut i olika delar av landet. Det är det som är en del
            av problemet. Det finns områden som är nästan helt obebyggda där
            det kan tyckas att det borde vara tillåtet med fler undantag.
            Men sedan finns det också hårt exploaterade områden, framför allt
            Stockholmsområdet och Göteborgsområdet.
          </note>
          <note>
            Problemet är att få till en lagstiftning som ska gälla för hela
            landet. Det är det som är dilemmat här. Går man för långt åt ena
            hållet kan det få negativa konsekvenser. Släpps det fritt är risken
            att exploateringen ökar ytterligare i redan högexploaterade områden.
            Även i storstadsområdena finns det ett intresse av att befolkningen
            ska ha tillgång till friluftsliv, och det berör väldigt många
            människor, till exempel i Stockholmsregionen. Det kan handla om
            turister som är på besök både från andra delar av Sverige och
            från andra länder. Dessutom måste man självklart ta hänsyn till
            den biologiska mångfalden.
          </note>
          <note>
            Att få till en lagstiftning som fungerar i hela landet är svårt.
            Därför kan man inte hur lättvindigt som helst ändra reglerna eftersom
            det kan få långtgående negativa konsekvenser. Men när det gäller
            de ändringar som har gjorts finns det en ambition att fler undantag
            ska kunna tillåtas i glesbygden. Det är också ett sätt att minska
            avfolkningen i Sverige där det förekommer mycket utflyttning från
            glesbygd till städerna.
          </note>
          <note>
            Det som den förra regeringen gjorde var att man började titta
            på undantag för till exempel mindre sjöar och mindre vattendrag.
            Där skulle det vara lättare att göra undantag i glesbygden. Kommunerna
            skulle få hjälp med att se vilka områden som kan vara aktuella.
            Det krävs ju att det ska finnas med i detaljplanen för att det
            ska vara möjligt att göra undantag. Kommunerna skulle helt enkelt
            få stöd i det arbetet.
          </note>
          <note>
            Det finns säkert mycket mer som kan göras, men jag tror inte
            att man kan förvänta sig en total omstöpning av lagen. Då kan
            konsekvensen bli att värden som aldrig går att återskapa förloras.
            Har det väl byggts strandnära blir det väldigt svårt att riva
            den bebyggelsen. Har det bygg t s för mycket i högexploaterade
            områden, då är det risk för att friluftslivet försämras för de
            boende, och det gäller även den biologiska mångfalden. Här får
            man nog gå försiktigt fram.
          </note>
          <note>
            Tillämpningen av lagen är ju inte vårt huvudansvar. Men jag tror
            att det ligger mycket i att medge undantag och se till att det
            tillämpas på ett bra sätt ute i glesbygden, och där har kommunerna
            fått ett större inflytande. Problemet är dock det omvända i framför
            allt storstadsområdena. Vi vill ju inte se att all kust bebyggs.
            Allemansrätten är något väldigt unikt för Sverige som ger tillgång
            till inte minst gratis badstränder. Många i andra länder är förundrade
            över att vi har den möjligheten. Där kan det vara bebyggt överallt,
            och där kan det kosta pengar att bada i havet.
          </note>
          <note>
            Det är alltså väldigt viktigt för Sveriges befolkning att allemansrätten
            gäller fullt ut även vid stränderna. Det är också väldigt viktigt
            för turistindustrin att vi kan locka med vackra stränder. Sedan
            borde man kunna göra fler undantag i glesbygden eftersom det där
            finns så många stränder.
          </note>
          <note type="speaker">
            Anf. 19 Statsrådet MEHMET KAPLAN (MP):
          </note>
          <note>
            Herr talman! Tack så mycket, interpellanten och debattörerna!
            Det här är en angelägen fråga, inte minst för att det rör sig
            om värden som långsiktigt handlar om synen på vårt land bland
            våra medborgare och på vilket sätt som vi avser att använda den
            natur som vi har.
          </note>
          <note>
            Det generella strandskyddet i Sverige är unikt. Det kan bland
            annat ses som en del av vår allemansrätt. Stränderna har vi till
            låns, och vi är skyl ­ diga att bevara dem för våra barn och barnbarn,
            för kommande genera tio ­ ner.
          </note>
          <note>
            Anledningen till att jag tar upp detta som är grundläggande är
            att det ibland bortses från dessa värden. Jag tycker att Hillevi
            Larsson tog upp det på ett föredömligt sätt. Om man bara ser det
            som ett boende och byggande har man ideologiska skygglappar. Här
            finns också stora värden. Utöver kommande generationer handlar
            det om växande värden för friluftslivet och turismen.
          </note>
          <note>
            Det finns få länder i Europa, om ens något, som kan erbjuda så
            riklig tillgång till orörda stränder som Sverige. Bevarandet av
            stränderna har därmed betydelse för internationell turism. Dessutom
            har detta en potential för det som jag tror mig veta att Centerpartiet
            brinner för, nämligen en levande landsbygd som också kan leva
            på andra saker än de traditionella näringarna.
          </note>
          <note>
            Låt mig ta upp de frågor som Carl-Oskar Bohlin berörde. Han försöker
            kleta fast på regeringen uttalandet att ingen människa ska kunna
            bo strandnära. Så är det naturligtvis inte. Det finns en lagstiftning,
            som dessutom hanterades av den regering för vilken Carl-Oskar
            Bohlin utgjorde riksdagsunderlag under föregående mandatperiod.
          </note>
          <note>
            Låt oss titta på vad de nya reglerna faktiskt hanterar. Frågan
            om strand ­ skyddet kan upphävas är numera ytterligare detaljreglerad.
            Det går. Bland annat kan strandskyddet upphävas om det gäller
            en liten sjö eller ett litet vattendrag och områdets betydelse
            för att tillgodose strandskyddet som så ­ dant och dess syften
            är litet. Det är en helt ny bestämmelse som trädde i kraft så
            sent som den 1 september förra året. Den möjlighet som har ska
            ­ pats ska kunna medföra vissa lättnader i strandskyddet i vissa
            områden.
          </note>
          <note>
            Här finns dock ett skydd medtaget i lagstiftningen, nämligen
            att det krävs en inventerings- och beslutsprocess för att klara
            ut när, var och hur sådana upphävanden ska kunna ske. Hur denna
            nya bestämmelse ska komma att tillämpas blir viktigt och intressant
            att följa. Att ge sig in på ett sådant område efter knappt ett
            halvår utan att se på hur tillämpningen har gått till är något
            som den här regeringen inte avser att göra. Vi har inte en ändring
            av strandskyddsbestämmelserna på agendan. Lagen måste få verka,
            och vi måste se vilka följdverkningar lagen har fått.
          </note>
          <note>
            Ola Johansson tog upp frågan om att motarbeta urbanisering genom
            att tillåta byggande i strandnära lägen. Jag återkommer till frågan
            i mitt nästa inlägg.
          </note>
          <note type="speaker">
            Anf. 20 CARL-OSKAR BOHLIN (M):
          </note>
          <note>
            Herr talman! Jag finner det underligt hur bostadsministern gång
            efter annan slår sig för bröstet och refererar till en gällande
            lagstiftning som han själv har varit motståndare till. Hans parti
            röstade mot förändringarna i strandskyddslagen, som syftade till
            att göra det enklare att bygga i sjönära lägen.
          </note>
          <note>
            Hillevi Larsson har rätt i en sak, nämligen att det inte är vi
            i denna kammare som tillämpar lagen, men det är likväl vår skyldighet
            att förhålla oss till det faktum att lagstiftningen inte tillämpas
            så som våra intentioner med lagstiftningen var. Intentionerna
            var att i större utsträckning än vad som var fallet kunna beakta
            lokala förutsättningar för att få ett jämnare exploateringstryck
            och för att kunna utnyttja de komparativa fördelarna med att bo
            på landsbygden.
          </note>
          <note>
            Jag nämnde tidigare att det finns 42 000 mil strand i landet.
            I mitt eget hemlän Dalarna finns 3 000 mil. Det innebär att om
            så varenda mas och kulla vill bosätta sig vid en strand skulle
            det bli en halv kilometer strand till varje familj. Det säger
            något om hur mycket av den typen av mark som finns i landet. Likväl
            har man vid varje tillfälle Miljöpartiet har fått chansen att
            säga sitt i frågan försökt strama åt och skärpa regelverket just
            därför att människor i mindre utsträckning, inte i större utsträckning,
            ska få möjlighet att bosätta sig i strandnära och natursköna lägen.
          </note>
          <note>
            Jag menar att detta på sikt är ett problem för landsbygden, och
            jag skulle vilja att bostadsministern svarar på vad som är hans
            egentliga intention. Är det att gå fram med de åtstramningar ni
            röstade för när ni befann er i opposition, eller är det att försöka
            bejaka de intentioner som fanns när lagstiftningen kom på plats
            2009 – 2010? Vår intention var att det skulle bli lättare att
            bygga i strandnära lägen. I er reservation till den proposition
            som röstades igenom framgick det att om det finns en konflikt
            mellan landsbygdsutveckling och strandskydd ska strandskyddet
            äga företräde . Ministerns uttalande i talarstolen om att värna
            landsbygdsutveckling är bara en chimär e ftersom han inte förespråkar
            det i praktiken.
          </note>
          <note>
            Jag skulle vilja fråga bostadsministern vad han tycker om den
            skrivelse som kom in till regeringen från Sveriges Kommuner och
            Landsting i no ­ vember. Man oroar sig för en rättsosäker utveckling.
            SKL ser hur länssty ­ relser runt om i Sverige, precis som Ola
            Johansson manifesterade genom att visa upp kartan tidigare, på
            ett rättsosäkert sätt snarare än att göra det enklare att få dispens
            för byggnation i sjönära läge förstärker strandskyd ­ det. Skyddet
            utökas till 300 meter i stället för 100 meter utan att över huvud
            taget redovisa några skäl för det. Det går helt stick i stäv med
            intentionerna för den i dag fyra år gamla lagstiftningen.
          </note>
          <note>
            Vad avser ministern att göra åt detta, eller välkomnar ministern
            utvecklingen?
          </note>
          <note>
            I detta anförande instämde Erik Ottoson (M) och Ola Johansson
            (C).
          </note>
          <note type="speaker">
            Anf. 21 OLA JOHANSSON (C):
          </note>
          <note>
            Herr talman! Dessvärre kommer jag inte att kunna bemöta Mehmet
            Kaplans tal om urbanisering, men sannolikt kommer han att nämna
            Bromma i sitt anförande.
          </note>
          <note>
            Herr talman! Jag har visat hur landet är uppdelat i utvecklingsinriktade
            länsstyrelser som ser möjligheterna till dispenser och sådana
            som väljer att lägga en död hand över utvecklingen på landsbygden.
            Jag noterar att Hillevi Larsson tar upp möjligheterna som finns
            i att landet ser olika ut medan ministern, som tillhör samma regeringsunderlag,
            talar om värdet av det generella strandskyddet. Det är två helt
            skilda uppfattningar, enligt mitt sätt att se. Det är säkert något
            som ni har anledning att diskutera i regeringskretsen.
          </note>
          <note>
            Jag vill under återstoden av mina två minuter beskriva ärendet
            Dannebacka 1:6 i Kungsbacka. Kungsbacka är en kustkommun. Men
            i det här fallet handlar det inte om vår vackra klippkust i norr
            eller våra vita sandstränder i söder utan om ett grävt dike –
            den raka linjen på kartan jag visar här i talarstolen – mitt på
            Onsalahalvön.
          </note>
          <note>
            Sökanden beviljades våren 2014 dispens från strandskyddet av
            kommunen, som länsstyrelsen sedan upphävde. Beslutet överklagades
            sedan till mark- och miljödomstolen, som i november upphävde både
            länsstyrelsens och kommunens beslut. Domstolen menade att diket
            som grävdes på 1860-talet för att avvattna åkrarna i det fattiga
            Onsala så att de vattensjuka markerna skulle kunna odlas upp och
            därmed hejda emigrationen till Amerika inte omfattas av strandskyddet
            och därför inte heller är i behov av dispens. Det är ett bevis
            på att regeringen måste styra upp lagen eftersom länsstyrelserna
            inte vet vad som gäller i lagen.
          </note>
          <note>
            Det är min uppfattning att man på många länsstyrelser, bland
            annat i Halland och i en del kommuner, inte tolkar lagen rätt.
            De politiska signalerna är därför betydelsefulla. I avvaktan på
            ett avgörande i Mark- och miljööverdomstolen vill jag vädj a till
            landsbygdsminister Bucht och till R omson och Kaplan att peka
            ut riktningen.
          </note>
          <note type="speaker">
            Anf. 22 FREDRIK CHRISTENSSON (C):
          </note>
          <note>
            Herr talman! Jag vill fortsätta diskussionen med den inriktning
            jag hade från början. Många andra har pratat om dispenserna och
            att det finns länsstyrelser som är bättre eller sämre på att ge
            dispenser, beroende på vilken syn man har på dispenser i strandskyddet.
            Det problem vi kan se växa är de beslut som har fattats av länsstyrelser
            runt om i landet som kommer att hamna på regeringens bord på grund
            av överklaganden från kommuner och enskilda markägare som har
            fått strandskydd ålagda.
          </note>
          <note>
            Det generella strandskyddet i lagstiftningen var 100 meter med
            en möjlighet att utöka skyddet till 200 meter eller 300 meter
            om så önskades, men det skulle vara i det enskilda fallet, och
            det skulle motiveras tydligt. Så har inte skett, och därför är
            många människor upprörda. Det blir en stor och kraftig begränsning
            i äganderätten.
          </note>
          <note>
            Hela frågan kring strandskyddet är ju en avvägningsfråga mellan
            äganderätten och allemansrätten, mellan utveckling och skydd.
            Den avvägningen har tyvärr saknats på många håll, och det är därför
            denna fråga väcker så otroligt mycket känslor.
          </note>
          <note>
            Mina frågor till Kaplan är återigen: Vad ämnar regeringen göra
            för att tillämpningen mer ska gå mot den intention som finns i
            lagstiftningen? Har regeringen för avsikt att göra några förändringar?
            Hur ser regeringen på alla de överklaganden som nu kommer att
            hanteras? På vilket sätt kommer regeringen att hantera dem? För
            den enskilde gäller det att de prövas på ett rättssäkert sätt.
          </note>
          <note type="speaker">
            Anf . 23 HILLEVI LARSSON (S):
          </note>
          <note>
            Herr talman ! Det finns två stora problem i detta. Det ena är
            det som jag har varit inne på tidigare: Vi ska ha en lagstiftning
            som gäller för hela landet trots att det ser väldigt olika ut.
            Man borde kanske minska det strandnära byggandet i tätbefolkade
            områden och öka det i glesbygdsområden. Det blir väldigt svårt
            att hitta en enhetlig lagstiftning som passar överallt.
          </note>
          <note>
            Det är ett dilemma. Vi kan inte låta pendeln svänga för långt
            åt det ena hållet, för då kommer det att drabba den andra sidan.
            Tillåter vi stora avsteg från strandskyddet i glesbygdsområden
            kan vi kanske se till att det gäller även i tätbebyggda områden,
            och tvärtom. Det är det som är problemet. Man måste hitta en balans
            och så långt som möjligt kunna göra undantag i båda riktningarna.
          </note>
          <note>
            Sedan gäller det tillämpningen. Vi kan bara följa hur tillämpningen
            sker. Vi kan möjligtvis förändra lagstiftningen genom att försöka
            förbättra tillämpningen, men det ligger ändå ytterst på kommunerna
            och länsstyrelserna med flera att tillämpa detta.
          </note>
          <note>
            Vi ska inte glömma att det finns en omvänd kritik, och den gäller
            att man har lyckats få dispens och kommit runt strandskyddet i
            tätbebyggda områden. Det är också ett problem. I glesbygden upplever
            man att det är för svårt att bygga i strandnära lägen, och i tätbebyggda
            områden lyckas man på olika sätt få dessa undantag som man kanske
            egentligen inte borde ha fått.
          </note>
          <note>
            Vi har i förlängningen ett scenario där allemansrätten inskränks
            i tätbebyggda områden, och det berör många människor som bor där.
            Det berör också turistindustrin, då många turister reser till
            Stockholmsområdet. Det är alltså ett intresse för oss alla.
          </note>
          <note>
            Det är en svår balansgång och avvägning, men vi får väl först
            och främst se hur reglerna tillämpas.
          </note>
          <note type="speaker">
            Anf. 24 Statsrådet MEHMET KAPLAN (MP):
          </note>
          <note>
            Herr talman! Tack så mycket för uppföljningsfrågorna och upplysningarna!
          </note>
          <note>
            Jag börjar med Carl-Oskar Bohlins inlägg om att slå sig för bröstet
            för lagstiftning som tidigare regeringar har infört. Jag har hört
            mycket kritik mot statsråd och ministrar i denna kammare under
            mina åtta år, men det här var en speciell form av kritik.
          </note>
          <note>
            Det är klart att det finns en lagstiftning när en ny regering
            kommer på plats, och det vore väl ansvarslöst att direkt ge sig
            på den del som man när man satt i opposition kanske inte tyckte
            hade det skydd för natur, miljö och människa som tagits i beaktande
            vid lagstiftningsförarbetet.
          </note>
          <note>
            Jag vill se den typen av långsiktiga lösningar som gynnar Sverige
            som land, vår landsbygd och våra städer, inte att vi hattar fram
            och tillbaka med lagstiftning som om det vore en enkel sak.
          </note>
          <note>
            Precis som Hillevi Larsson sade är det en komplex och komplicerad
            fråga. Vi har ett relativt stort land med många olika typer av
            natur och bebyggelse, och då är det viktigt att vårt agerande
            är ansvarsfullt så att vi inte ändrar förutsättningarna för människor,
            näringsliv och natur på ett sådant sätt att det uppfattas som
            oansvarigt.
          </note>
          <note>
            Ola Johansson nämnde Onsalaexemplet, och det har jag haft uppe
            på departementet. Det visar väl om något att vi har ett system
            som ändå har vissa spärrar som gör att rättssäkerheten inte åsidosätts.
            Men det ska också vara på ett sådant sätt att kommunen får göra
            om och göra rätt, så som Ola Johansson tog upp.
          </note>
          <note>
            I mitt förra inlägg hann jag inte med det påstående som jag uppfattade
            att Ola Johansson gjorde. Det lät som att han vill motarbeta urbaniseringen
            genom att tillåta byggande vid strandnära lägen.
          </note>
          <note>
            Man kan tycka lite olika saker om urbaniseringen, men en sak
            är att det är svårt att stoppa en utveckling som pågår globalt.
            Sedan 2008 är det fler människor i världen som bor i städer än
            som bor på landsbygden. I Sverige var det länge sedan det passerades.
            Då ska vi se till att skapa goda förutsättningar för människor
            som bor i städer och för människor som bor i andra delar av vårt
            land, i landsbygd och glesbygd.
          </note>
          <note>
            Den typ av utveckling som råder är någonting som vår regering
            lägger stor vikt vid. Bland annat har vi numera landsbygdsministern
            på Näringsdepartementet, och synergieffekterna av det kommer vi
            förhoppningsvis att kunna se redan under denna mandatperiod. Där
            tar vi ett helhetsgrepp på landsbygdsfrågorna tillsammans med
            stadsutveckling, innovation, näringspolitik och infrastrukturfrågor.
          </note>
          <note>
            Detta är en lite för stor fråga att försöka inrymma i en fråga
            som handlar om strandskydd, utan där finns det andra mekanismer.
          </note>
          <note>
            Jag vill, herr talman, också beröra det Fredrik Christensson
            tog upp, nämligen den fråga som också ställdes av interpellanten
            i det första inlägget: Har regeringen för avsikt att göra ändringar
            i detta?
          </note>
          <note>
            Då vill jag säga till Fredrik Christensson att den nya bestämmelsen
            har inneburit att det nu finns en annan typ av möjlighet till
            tänk. Vi ska kunna ha utvägar, som kanske inte funkar bra i Stockholm
            och Göteborg men som skulle kunna funka i andra områden i vårt
            avlånga land. Jag avser att följa hur den nya bestämmelsen kommer
            att tillämpas. Det blir intressant, och det blir möjlighet att
            agera tillsammans över blockgränserna i denna fråga.
          </note>
          <note type="speaker">
            Anf. 25 CARL-OSKAR BOHLIN (M):
          </note>
          <note>
            Herr talman! Jag noterar att jag efter tre debattrundor fortfarande
            inte har fått ett svar från bostadsministern på vilka åtgärder
            han avser att vidta för att göra det enklare att bygga i sjönära
            lägen.
          </note>
          <note>
            Jag kan inte tolka det på något annat sätt än att bostadsministern
            här bekänner färg för den politiska linje han under hela sin tid
            som riksdagsledamot har drivit, nämligen att det inte ska bli
            lättare att bygga i sjönära lägen utan snarare tvärtom nästan
            omöjligt. Det är den linje som Miljöpartiet har manifesterat under
            hela sin tid i riksdagen.
          </note>
          <note>
            Det får väl anses som något betryggande att höra att bostadsministern
            i varje fall inte tänker göra någon revolution med den nuvarande
            lagstiftningen i det att han accepterar den. Men det går inte
            att tolka det på något annat sätt än att bostadsministern avser
            att inleda de små stegens tyranni mot ett än mer svårtillämpat
            regelverk och ett regelverk som hindrar människor från att bosätta
            sig i sjönära lägen.
          </note>
          <note>
            Jag konstaterar också att bostadsministern helt undviker att
            svara på frågan hur han ser på den kritik som Sveriges Kommuner
            och Landsting riktar mot de länsstyrelser som lättvindigt utökar
            strandskyddet från i dag 100 meter från stranden upp till 300
            meter.
          </note>
          <note>
            Det slår naturligtvis hårt mot såväl boende som jordbrukare och
            turistföretag som har sin verksamhet inom denna gräns från en
            strand. Om man tittar på vilka arealer det handlar om kan man
            konstatera att det ibland, med otaliga vattendrag och 97 000 sjöar,
            blir ganska mycket mark som inte går att ianspråkta vare sig för
            boende eller för näringsverksamhet. Det är naturligtvis bekymmersamt
            för utvecklingen på landsbygden.
          </note>
          <note type="speaker">
            Anf. 26 Statsrådet MEHMET KAPLAN (MP):
          </note>
          <note>
            Herr talman! Jag vill passa på att tacka Carl-Oskar Bohlin för
            denna interpellationsdebatt och ta upp en fråga som han nämnde.
          </note>
          <note>
            De små stegens tyranni, säger Carl-Oskar Bohlin. Det må låta
            retoriskt vackert i denna kammare, men frågan är lite allvarligare
            än så. Vi har en av de svåraste frågorna att hantera, nämligen
            att hela Sverige ska leva. Vi ska kunna ha en levande landsbygd.
          </note>
          <note>
            Vi som regering har för ögonen att landsbygdsprogrammet ska se
            till att vi får ut service till alla delar av vårt avlånga land
            och att vi har en bredbandsutbyggnad som gör att företag kan verka
            och människor vara en del av den långsiktigt hållbara tillväxt
            som vi har som avsikt och mål för vårt land.
          </note>
          <note>
            Samtidigt finns det viktiga frågor när det gäller hur vi ska
            få till områden för landsbygdsutveckling i strandnära lägen. Vi
            vet att inom sådana områden får man också beakta att om ett strandnära
            läge för en byggnad eller verksamhet bidrar till utvecklingen
            av landsbygden är det i dag möjligt att gå framåt.
          </note>
          <note>
            Det är inte så att den förra regeringen hade helt fel i hur man
            ville att förändringen skulle gå till. Vi var emot detta som parti,
            men vi kommer inte att ändra i lagstiftningen. Däremot kommer
            vi att följa utvecklingen mycket noga. Det finns en del överklaganden
            som ligger hos Regeringskansliet, och dem kommer vi också att
            ta i beaktande på ett konstruktivt sätt i enlighet med den lagstiftning
            som finns. Jag är inte det statsråd som skyller på tidigare regeringar
            på det sättet och säger: Allt ni gjorde var fel. Men vi kommer
            att föra viktiga diskussioner inom bland annat det här området
            även framöver.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 13.21 på förslag av talmannen att ajournera
            förhandlingarna till kl. 14.00 då frågestunden skulle börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            § 8 Frågestund
          </note>
          <note type="speaker">
            Anf. 27 ANDRE VICE TALMANNEN:
          </note>
          <note>
            J a g vill hälsa statsråden välkomna. Frågor besvaras i dag av
            utbildningsminister Gustav Fridolin (MP), utrikesminister Margot
            Wallström (S), statsrådet Kristina Persson (S) , statsrådet Helene
            Hellemark Knutsson (S) och statsrådet Anders Ygeman (S).
          </note>
          <note>
            En fråga ska vara av övergripande och allmänpolitiskt slag eller
            avse ett ämne som faller inom statsrådets ansvarsområde och rör
            dennes tjänsteutövning. Utbildningsminister Gustav Fridolin (MP)
            besvarar såväl allmänpolitiska frågor som frågor inom sitt eget
            ansvarsområde. Frågor till övriga statsråd förutsätts beröra deras
            ansvarsområden inom regeringen.
          </note>
          <note>
            Regeringens syn på kärnkraftens framtid
          </note>
          <note type="speaker">
            Anf. 28 CECILIE TENFJORD-TOFTBY (M):
          </note>
          <note>
            Herr talman! 50 procent av vår e nergi är förnybar. Trots det
            står kärnkraftsel för 40 procent av Sveriges elproduktion.
          </note>
          <note>
            Mot bakgrund av detta vill jag ta ett citat som är hämtat i dag
            från Socialdemokraternas hemsida: ”Kärnkraften kommer att utgöra
            en viktig del av vår elproduktion för lång tid framöver. Den ska
            användas på ett effektivt och säkert sätt.” I Rapport säger energiministern
            att något politiskt beslut om att avveckla kärnkraft inte kommer
            de närmaste åren och att kärnkraften kommer att producera el till
            2045 samt att man inte kommer att driva frågan om förbud mot nya
            reaktorer. Jag välkomnar beskeden. I samma inslag säger miljöminister
            Åsa Romson att Miljöpartiet upprepar sitt vallöfte att minst två
            reaktorer ska stängas.
          </note>
          <note>
            Två ministrar från samma regering ger dubbla budskap.
          </note>
          <note>
            Min fråga går till statsrådet Fridolin: Kan statsrådet tydliggöra
            regeringens inställning i frågan om kärnkraftens framtid?
          </note>
          <note type="speaker">
            Anf. 29 Utbildningsminister GUSTAV FRIDOLIN (MP):
          </note>
          <note>
            Herr talman! Jag tackar för frågan. Det kan jag absolut göra,
            och jag välkomnar verkligen frågan. Det är lite märkligt dock
            att man uppfattar att det finns en otydlighet i regeringens ståndpunkt
            när vi ganska nyligen har kommit överens brett i riksdagen om
            att vi ska sätta oss ned och diskutera energipolitiken tillsammans.
            Vi behöver göra det därför att vi vet att Sverige står inför ett
            framtida energibehov, att vi har en energiförsörjning som är byggd
            på ett par stora energislag och att vi har problem med den långsiktiga
            energiförsörjningen.
          </note>
          <note>
            Regeringens ingång i samtalen är att vi vill se ett helt förnybart
            energisystem. Det är en ståndpunkt som vi delar också med partier
            utanför regeringen. Anledningen till det är att vi ser att den
            förnybara energin är den som är mest konkurrenskraftig och miljövänlig
            och att den växer runt om i världen. Då ser vi också möjligheter
            för Sverige att öka sin andel av förnybar energi.
          </note>
          <note type="speaker">
            Anf . 30 CECILIE TENFJORD-TOFTBY (M):
          </note>
          <note>
            Herr talman! Jag tackar statsrådet för svaret. Men jag hoppas
            att han inser vilka otydliga signaler det här skickar. För två
            dagar sedan säger två ministrar från samma regering helt olika
            saker om kärnkraftens framtid. Den ene ministern säger att vi
            kommer att ha kärnkraftsel fram till 2045 och att man inte kommer
            att motarbeta att gamla reaktorer ersätts med nya, medan Åsa Romson
            i samma inslag säger: Vi vill snabbavveckla. Vi vill se att två
            reaktorer stängs redan den här mandatperioden.
          </note>
          <note>
            Regeringen talar om långsiktighet, men långsiktighet i sig är
            inte hållbar. Det är innehållet som måste vara hållbart. Långsiktigt
            dålig energipolitik är inte bra för någon.
          </note>
          <note>
            Jag vet att statsrådet Fridolin är mycket ute i verkligheten
            och besöker olika företag. Jag hoppas att du gör ett besök hos
            den elintensiva industrin i Sverige och försöker lugna dem med
            att det här inte är motsägelsefulla budskap.
          </note>
          <note type="speaker">
            Anf. 31 Utbildningsminister GUSTAV FRIDOLIN (MP):
          </note>
          <note>
            Herr talman! Ja, det gör jag gärna. Många i den elintensiva industrin
            i Sverige har själva investerat tungt i förnybar energi. Det är
            en växande bransch där även den svenska elintensiva industrin
            är verksam.
          </note>
          <note>
            Jag måste säga att jag på ett sätt är lite förvånad över frågeställningen.
            Anledningen till att man kan måla upp bilden av att det finns
            olika idéer om hur framtiden kommer att utvecklas är att det här
            är ett område där marknadskrafterna styr. Den elproduktion som
            är mest energimässigt och ekonomiskt lönsam är den som kommer
            att utvecklas och byggas ut. Vi ser då framför oss att det snarare
            är den förnybara energin som tar marknadsandelar runt om i världen
            och har bäst förutsättningar att göra det också i Sverige.
          </note>
          <note>
            Vi ser att kärnkraften inte fullt ut bär sina kostnader och vill
            att den ska bära en större del av sina kostnader. Vi tycker inte
            om att subventionera energislag på det sätt som i dag sker med
            kärnkraften.
          </note>
          <note>
            Vårdnadsbidraget
          </note>
          <note type="speaker">
            Anf. 32 PAULA BIELER (SD):
          </note>
          <note>
            Herr talman! Även min fråga riktar sig till utbildningsministern.
          </note>
          <note>
            Som ministern är medveten om är alla barn olika och alla familjer
            ser olika ut.
          </note>
          <note>
            I höstas behandlades budgetfrågan, och där ingick att vårdnadsbidraget
            skulle finnas kvar. Men under senare tid har det aviserats att
            det kommer en proposition om att ta bort vårdnadsbidraget, och
            dess värre ser det ut som att den kommer att gå igenom.
          </note>
          <note>
            Som sagt: Alla familjer är olika. Alla föräldrar känner inte
            efter ett års tid, när föräldraledigheten är över, att deras barn
            är redo att skolas in i förskoleverksamheten.
          </note>
          <note>
            Vårdnadsbidraget nyttjas inte av alltför många människor, men
            för dem som nyttjar det är det en möjlighet att se till att inskolningen
            går i den takt som passar familjen.
          </note>
          <note>
            Min fråga är på vilka grunder man vill minska barnfamiljers valfrihet
            i denna fråga.
          </note>
          <note type="speaker">
            Anf. 33 Utbildningsminister GUSTAV FRIDOLIN (MP):
          </note>
          <note>
            Herr talman! Det finns två grunder. Den ena grunden handlar om
            att vårdnadsbidraget har slagit hårt mot jämställdheten i Sverige
            och har blivit en kvinnofälla för dem som använder det. Vill vi
            att alla föräldrar ska ha möjlighet att kombinera ett gott föräldraskap
            med att delta i och bidra på arbetsmarknaden så har vårdnadsbidraget
            motverkat det. Det har också inneburit vissa integrationsproblem.
          </note>
          <note>
            Den andra anledningen är att vi har en bra förskola i Sverige
            som vi bekostar gemensamt. Där behöver vi göra investeringar för
            att se till att barngrupperna blir mindre, att kvaliteten blir
            bättre och att man tryggt kan veta när man går till jobbet att
            man lämnar sitt barn i en bra pedagogisk verksamhet där barnet
            utvecklas på ett bra sätt.
          </note>
          <note>
            Vi vet i dag av de undersökningar som görs, bland annat av OECD,
            att barn som gått i förskola faktiskt presterar bättre så sent
            som vid 15 års ålder. I PISA-proverna i nionde klass presterar
            de barn som fått en bra för ­ skolepedagogik bättre. Då värnar
            vi förskolepedagogiken.
          </note>
          <note type="speaker">
            Anf. 34 PAULA BIELER (SD):
          </note>
          <note>
            Herr talman! Jag tackar för svaret.
          </note>
          <note>
            Jag tror dock, som jag inledde med att säga, att statsrådet är
            fullt medvetet om att alla barn är olika. Förskolan passar vissa
            i tidig ålder, men vissa passar den mindre bra för.
          </note>
          <note>
            När det gäller att det skulle ha betydande effekter på både jämställdheten
            och integrationen är det väldigt få familjer som har nyttjat vårdnadsbidraget.
            När det gäller integrationen visar AKKA-utredningen att de allra
            flesta som har utnyttjat det är familjer som antagligen ändå hade
            stannat hemma med barnen, för de har andra värderingar och en
            annan syn. Det har inte haft någon påverkan, mer än möjligen att
            man har fått en bättre välfärd eftersom man har fått ett tillskott
            som man annars inte skulle ha kunnat få.
          </note>
          <note>
            Om vårdnadsbidraget tas bort kommer vi att få den absurda situationen
            att du kan få pengar för att passa din grannes barn via dagföräldraverksamheten
            men inte för att vara hemma med ditt eget barn. Faktum är att
            det också är en bra reform för att minska barntätheten på förskolorna.
            Vårdnadsbidraget är betydligt billigare än en plats på förskolan.
            Och alla barn är som sagt olika.
          </note>
          <note type="speaker">
            Anf. 35 Utbildningsminister GUSTAV FRIDOLIN (MP):
          </note>
          <note>
            Herr talman! Ja, alla barn är olika. Jag tycker också att det
            är viktigt att vi har en förskola och en grundskola som kan möta
            alla barns olika behov. Det är en av anledningarna till att vi
            vill investera i mindre barngrupper och fler pedagoger och anställda
            i förskolan så att varje barn där kan få den tid det behöver.
          </note>
          <note>
            Sedan är förskolan ingen pliktig verksamhet. Man har all rätt
            och möjlighet att välja att avstå från att ha sina barn i förskolan
            om man vill. Men när det gäller vad vi ska investera samhällets
            pengar i gör jag det hellre i mindre barngrupper, en bättre pedagogisk
            verksamhet och bättre förutsättningar för förskolan än i ett bidrag
            som faktiskt haft negativa effekter för jämställdheten och integrationen.
          </note>
          <note>
            Kärnkraftens framtid i Sverige
          </note>
          <note type="speaker">
            Anf. 36 FREDRIK CHRISTENSSON (C):
          </note>
          <note>
            Herr talman! Även jag skulle vilja ställa en fråga till utbildningsminister
            Gustav Fridolin, återigen om frågan om kärnkraften.
          </note>
          <note>
            Ibrahim Baylan träffade ju riksdagsjournalisterna i tisdags.
            Då uttryck ­ te han två saker ganska tydligt. Det ena var att
            kärnkraften kommer att vara i Sverige under lång tid framöver.
            Han talade om att kärnkraften i Sverige kommer att fortsätta fram
            till 2045, alltså 30 år framåt i tiden. Det andra som han också
            var väldigt tydlig med var att det är marknadskrafterna och kärnkraftsägarna
            som ska se till att avveckling sker.
          </note>
          <note>
            Min ena fråga till statsrådet är: Är det regeringens gemensamma
            ståndpunkt att kärnkraften ska verka i Sverige under lång tid
            framöver? Min andra fråga är: Är ingångsvärdet i den så kallade
            energikommissionen eller i energisamtalen från regeringens sida
            att kärnkraften ska verka under lång tid framöver i Sverige?
          </note>
          <note type="speaker">
            Anf. 37 Utbildningsminister GUSTAV FRIDOLIN (MP):
          </note>
          <note>
            Herr talman! Regeringens ingång i energisamtalen är att vi vill
            ha ett helt förnybart energisystem. Vi ser att det har de bästa
            förutsättningarna att möta Sveriges långsiktiga energibehov. Där
            har vi också de bästa ekonomiska förutsättningarna att bygga upp
            en bra energiförsörjning för Sverige.
          </note>
          <note>
            En ståndpunkt som vi har, och som jag tror har brett stöd i kammaren
            och delas av miljörörelsen, är att det inte är regeringen som
            ska besluta om att lägga ned den ena eller andra kärnkraftsreaktorn.
            Då skulle vi använda skattepengar för att betala för att lägga
            ned reaktorer som i dag ibland går ganska ekonomiskt knackigt.
            Det vore inte den bästa användningen av skattepengar.
          </note>
          <note>
            Det är marknadskrafterna som ska styra den ekonomiska utvecklingen
            också på energimarknaden. Vi tycker därför att kärnkraften ska
            bära en större del av sina kostnader och inte subventioneras i
            den grad den gör i dag.
          </note>
          <note type="speaker">
            Anf. 38 FREDRIK CHRISTENSSON (C):
          </note>
          <note>
            Herr talman! Det är glädjande att höra från Gustav Fridolin att
            den energiöverenskommelse som Alliansen genomförde för ett antal
            år sedan på många sätt har accepterats.
          </note>
          <note>
            Tidigare i höstas presenterade regeringspartierna sin energiöverenskommelse.
            Beskedet om huruvida kärnreaktorer skulle stängas eller inte genom
            den överenskommelsen var dock otydligt.
          </note>
          <note>
            Låt mig åter fråga för att få ett förtydligande: Vad är regeringens
            ståndpunkt vad gäller kärnkraften? Vad är ingångsvärdena inför
            de kommande energisamtalen?
          </note>
          <note type="speaker">
            Anf. 39 Utbildningsminister GUSTAV FRIDOLIN (MP):
          </note>
          <note>
            Herr talman! Regeringens ståndpunkt är att Sverige ska ha ett
            helt förnybart energisystem. Vi går in i samtal i en energikommission
            med dessa ingångsvärden, och vi samtalar brett om hur vi får en
            bra och konkurrenskraftig energiförsörjning för Sverige framöver.
          </note>
          <note>
            Vi vill börja samtalen med att se på det långsiktiga energibehovet
            och på utvecklingen på energimarknaderna runt om i Europa och
            världen. När vi gör det kommer vi att se det som miljöpartister,
            centerpartister och socialdemokrater vanligtvis brukar se på med
            viss glädje, nämligen att det knappast är kärnkraften som har
            varit det ekonomiska framstegsundret utan att det snarare är den
            förnybara energin som växer och utvecklas, och därför är det den
            som ett framtida svenskt energisystem kommer att bygga på.
          </note>
          <note>
            En nordisk modell för flyktingfrågor
          </note>
          <note type="speaker">
            Anf. 40 CARINA OHLSSON (S):
          </note>
          <note>
            Herr talman! Jag har en fråga till statsrådet Kristina Persson.
            I medierna kan vi hela tiden följa krigets fasor. I kommuner överallt
            i Sverige kan vi också möta offren som fått lämna sina hemländer
            på grund av krigets fasor och höra om det som de har blivit utsatta
            för.
          </note>
          <note>
            I veckan kunde vi lyssna till FN:s flyktingkommissarie António
            Guterres i riksdagen. Han kallade Sverige för en stöttepelare
            vad gäller både asyl- och biståndsfrågor men underströk samtidigt
            att det krävs enade åtgärder för att hjälpa de rekordmånga människor
            som befinner sig på flykt i världen på grund av krigets fasor.
          </note>
          <note>
            Sverige och Tyskland lyfts ofta fram som de goda exemplen. Jag
            undrar vad statsrådet Kristina Persson, som ansvarig för de nordiska
            frågorna, kan göra. Skulle man kunna se en nordisk modell vad
            gäller flykting- och asylfrågor?
          </note>
          <note type="speaker">
            Anf. 41 Statsrådet KRISTINA PERSSON (S):
          </note>
          <note>
            Herr talman! Jag tackar för en angelägen fråga. Inte bara Sverige,
            Tyskland och Norden utan hela Europa behöver hjälpas åt för att
            hantera det allvarliga läge vi har i världen och inte minst i
            Europa till följd av kriget i Syrien.
          </note>
          <note>
            Vi har ett samrådsförfarande inom Norden. Vi har en nordisk samrådsgrupp
            på hög nivå där statsrådet Morgan Johansson brukar delta. Men
            där byter man mest information med varandra och diskuterar läget.
            Det är ingen samordning av politiska åtgärder.
          </note>
          <note>
            Jag skulle gärna se att vi kunde komma längre vad gäller att
            övertyga både Norden och hela Europa om att vi måste hjälpas åt
            i hanteringen av det svåra humanitära läget. I Syrien är 9 miljoner
            människor på flykt. Det är bara en liten del som kommer till oss,
            men vi behöver bli fler som hjälps åt för att hantera flyktingströmmen.
          </note>
          <note type="speaker">
            Anf . 42 CARINA OHLSSON (S):
          </note>
          <note>
            Herr talman ! Jag tackar för svaret och förstår att det finns
            mycket övrigt att önska. Det gäller även Sverige där vi inte ser
            ett solidariskt ansvarstagande. Men det här är ett problem som
            vi måste lösa tillsammans.
          </note>
          <note>
            Den nordiska modellen har varit framstående på det sociala området,
            när det gäller jämställdhetsfrågor och miljöfrågor och på det
            arbetsmarknadspolitiska området.
          </note>
          <note>
            Skulle regeringen kunna vända sig till oppositionen? Var är det
            som det brister så att man inte kommer framåt i dessa frågor?
            Skulle vi kunna utveckla den nordiska modellen att gälla även
            solidariskt ansvar för dem som är på flykt undan katastrofer och
            mänskligt lidande?
          </note>
          <note type="speaker">
            Anf. 43 Statsrådet KRISTINA PERSSON (S):
          </note>
          <note>
            Herr talman! Jag tror att det brister i insikt om fördelarna
            med invandring och vad den kan ge våra samhällen. Sveriges befolkning
            skulle krympa om vi inte hade invandring. Med den demografiska
            strukt ur vi, Norden och övriga Europa har behöver vi invandring,
            och vi bör därför bejaka invandring. Framför allt måste vi se
            till att det går mycket snabbare för invandrare att komma in i
            arbetslivet.
          </note>
          <note>
            När vi tar emot invandrare får vi ett stort tillskott till vårt
            mänskliga kapital. Det borde även andra länder inse. Ett av de
            länder som har haft stora ekonomiska problem på senare år är Japan.
            Det är ett slutet land utan invandring, så man har inte haft den
            vitalisering av ekonomin som invandring ger.
          </note>
          <note>
            De syrier som är på flykt är välutbildade. Det går därför ganska
            snabbt att få in dem i arbetslivet – om vi gör det på rätt sätt,
            och det håller regeringen på att förbereda.
          </note>
          <note>
            (Applåder)
          </note>
          <note>
            Utökning av sanktionerna mot Ryssland
          </note>
          <note type="speaker">
            Anf. 44 KARIN ENSTRÖM (M):
          </note>
          <note>
            Herr talman! Jag har en fråga till utrikesministern. De senaste
            veckorna har vi sett en mycket oroande utveckling i östra Ukraina
            med ökade stridigheter, många civila skadade och dödade, en upptrappning
            av våldet som vi givetvis inte vill se och en svår humanitär situation.
            Därför var det ett extra råd för utrikes frågor i EU i förra veckan
            angående utvecklingen i Ukraina.
          </note>
          <note>
            Det var glädjande att höra att det fanns en enighet om att förlänga
            sanktionerna mot Ryssland. Men frågan är hur stödet ser ut för
            att utöka sanktionerna och de restriktiva åtgärderna för att verkligen
            visa Ryssland att det inte kan fortsätta så här.
          </note>
          <note>
            Det är ett nytt möte på måndag. Hur ser läget ut när det gäller
            utökade sanktionsmöjligheter mot Ryssland?
          </note>
          <note type="speaker">
            Anf. 45 Utrikesminister MARGOT WALLSTRÖM (S):
          </note>
          <note>
            Herr talman! Jag tackar Karin Enström för en viktig fråga. Just
            nu ser det hyfsat bra ut i förberedelserna inför utrikesrådet
            på måndag. Vi hoppas att också Greklands nya regering ska stödja
            ett förslag om att utöka sank ­ tionerna så att vi kan betona
            EU:s enighet i denna fråga.
          </note>
          <note>
            Det är ett mycket allvarligt och oroande läge, och det är nödvändigt
            att vi håller fast vid den etablerade politiken, fullföljer sanktionspolitiken
            och tydligt markerar vad vi tycker.
          </note>
          <note>
            Än så länge ser det lovande ut, och den svenska regeringen kommer
            att göra allt för att detta också ska vara linjen inför beslut
            på måndag.
          </note>
          <note type="speaker">
            Anf. 46 KARIN ENSTRÖM (M):
          </note>
          <note>
            Herr talman! Förlängda sanktioner är en bit på väg, men det är
            avgörande att på olika sätt kunna markera ytterligare. Jag förstår
            att ett uppdrag är att inventera vilka ytterligare sanktioner
            som kan vara aktuella, till exempel andra ekonomiska sektorer
            eller fler restriktiva åtgärder.
          </note>
          <note>
            Jag är glad att utrikesministern säger att Sverige ska göra allt.
            Men vad lite mer detaljerat kan den svenska regeringen göra för
            att uppnå denna enighet, och vad gör den svenska regeringen just
            nu?
          </note>
          <note type="speaker">
            Anf. 47 Utrikesminister MARGOT WALLSTRÖM (S):
          </note>
          <note>
            Herr talman! Vi verkar vara eniga i synen att sanktioner är en
            del av en större policy, politik och strategi för hanterandet
            av förhållandet till Ryssland och hur vi ska hjälpa Ukraina.
          </note>
          <note>
            Vi har drivit på för att man ska förbereda för ytterligare åtgärder
            om det visar sig vara nödvändigt.
          </note>
          <note>
            Det är viktigt att vi fullföljer och håller uppe pressen på Ryssland.
            Vi vill ju att de ska reagera så som vi önskar, nämligen följa
            Minsköverenskommelsen. Vi kan göra detta genom kontakter med våra
            kolleger, och vi gör det i alla förberedelser av underlag och
            papper. Men vi betonar och diskuterar också denna fråga och argumenterar
            för att hålla trycket uppe. Här har vi stor enighet.
          </note>
          <note>
            Vi har dessutom lagt till att vi måste diskutera den informationskrigföring
            som Ryssland bedriver och att vi måste ha en långsiktig strategi
            i vår relation till Ryssland och Ukraina.
          </note>
          <note>
            Svenskt stöd till återuppbyggnad av Kobane
          </note>
          <note type="speaker">
            Anf. 48 AMINEH KAKABAVEH (V):
          </note>
          <note>
            Herr talman! Det krig som pågår i Syrien är inne på sitt fjärde
            år. Det har kostat flera hundra tusen liv, och flera miljoner
            människor är på flykt. Större delen av landet är sönderbombat.
          </note>
          <note>
            I kriget mot Daesh i Kobane spelade kurdiska kvinnor en betydande
            och historisk roll. Rojava är inte någon större provins eller
            något större område, men det som har inträffat där under de senaste
            veckorna inger hopp och innebär en utveckling som är värd att
            stödja.
          </note>
          <note>
            Den sönderskjutna och sönderbombade staden Kobane behöver resurser
            för återuppbyggnad. Där kan Sverige spela en viktig roll, eftersom
            humanitära insatser är det som Sverige är bäst på.
          </note>
          <note>
            Med anledning av detta vill jag fråga statsrådet Margot Wallström
            om regeringen avser att stödja återuppbyggnaden av Kobane .
          </note>
          <note type="speaker">
            Anf. 49 Utrikesminister MARGOT WALLSTRÖM (S):
          </note>
          <note>
            Herr talman! Det är en förödande katastrof vi ser i detta område,
            och vi vet att flyktingströmmarna är enormt stora. Vinter och
            svåra förhållanden, inte minst i flyktinglägren, gör att det finns
            ett pressande behov av fler humanitära insatser.
          </note>
          <note>
            Sverige har hittills gett mer än 1,3 miljarder kronor i humanitärt
            bistånd, med inriktning på kvinnor och barn och dem som bor i
            flyktinglägren, till dem som har tillgång till de här områdena
            och kan komma in och hjälpa till.
          </note>
          <note>
            Självklart ska vi så fort vi får möjlighet hjälpa till med återuppbyggnadsinsatser
            där det går. Vi följer ett politiskt spår, för det är den långsiktiga
            lösningen på den här frågan.
          </note>
          <note type="speaker">
            Anf. 50 AMINEH KAKABAVEH (V):
          </note>
          <note>
            Herr talman! Tack, Margot Wallström, för att du, regering en
            och Sverige vill hjälpa till! Det är viktigt därför att många
            miljoner människor, inte minst 200 000 invånare från staden Kobane
            , är på flykt.
          </note>
          <note>
            Tänk om vi kunde återuppbygga denna stad. Kristna och andra religiösa
            minoriteter och inte minst kvinnor har byggt upp mänskliga rättigheter,
            kvinnors rättigheter och minoriteters rättigheter i denna del
            av Rojava . Där bor inte bara kurder utan även andra folkgrupper.
            Det är därför viktigt att vi stöder den lilla ljusning som finns
            så att den kan utvecklas.
          </note>
          <note>
            Jag vet att vi är bra. Miljoner människor vet att Sverige har
            hjälpt flyktingar, men det är viktigt att återuppbygga denna stad
            som är sönderslagen till 80 procent. Sveriges hjälp är viktig.
          </note>
          <note type="speaker">
            Anf. 51 Utrikesminister MARGOT WALLSTRÖM (S):
          </note>
          <note>
            Herr talman! Det gäller att det vi gör är förankrat i verkligheten.
            Så sent som i går satt jag med en grupp y azidier som beskrev
            hur svårt det är att få hjälpen – också det humanitära stöd vi
            ger – att komma fram. Det är en ständig utmaning för oss. Vi måste
            jobba med våra partner, som i de flesta fall är FN-organ men också
            frivilligorganisationer.
          </note>
          <note>
            Den största insatsen just nu bedrivs av dem som själva kommer
            från detta område och har kommit hit som flyktingar och vill hjälpa
            till. Vi arbetar konstant med detta och med att se hur vi kan
            bli effektivare i att få hjälpen att komma dit den ska.
          </note>
          <note>
            Amineh Kakabaveh behöver inte tvivla på att det är vår dagliga
            uppgift och något vi tar på stort allvar att se till att vi blir
            ännu effektivare. Vi måste jobba via EU och FN och på alla sätt
            för att se till att vi får en långsiktig politisk lösning, samtidigt
            som vi stöder den koalition som just nu bekrigar Isil .
          </note>
          <note>
            Avskaffande av avdragsgilla gåvor
          </note>
          <note type="speaker">
            Anf. 52 MIKAEL OSCARSSON (KD):
          </note>
          <note>
            Herr talman! Jag riktar min fråga till utbildningsministern.
          </note>
          <note>
            Avdragsgilla gåvor är en fantastisk succé. Inför 2012 och 2013
            gav 761 000 människor i Sverige 1,3 miljarder – pengar som gick
            direkt till viktig forskning inom Cancerfonden och Hjärt-Lungfonden
            och till ideell verksamhet, exempelvis Stockholms Stadsmission.
          </note>
          <note>
            Nu vill regeringen avskaffa avdragsgilla gåvor. Det är väldigt
            förvånande, inte minst med tanke på att Miljöpartiet i opposition
            vid ett flertal tillfällen via sin talesperson Mats Pertoft bedyrade
            hur mycket de var för avdragsgilla gåvor och att de ville utveckla
            dem och ge dem till fler organisationer, vilket är väldigt bra.
          </note>
          <note>
            Frågan är varför det har blivit så här. Om regeringen går vidare
            med detta, hur tänker man kompensera organisationerna för bortfallet?
          </note>
          <note type="speaker">
            Anf. 53 Utbildningsminister GUSTAV FRIDOLIN (MP):
          </note>
          <note>
            Herr talman! Om detta var den enda skattesänkning ni hade åstadkommit
            på åtta år hade det varit lite lättare att få budgeten att gå
            ihop.
          </note>
          <note>
            Under Alliansens åtta år sänktes skatten med 140 miljarder årligen
            . Alla dessa skattesänkningar var inte fel. Det fanns en del som
            kunde vara produktiva för ekonomin eller som hade andra goda effekter
            i någon mån, så som Mikael Oscarsson beskriver. Men den totala
            effekten för statsbudgeten blev att vi fick ta över en statsbudget
            som visade minus till och med när konjunkturen vände uppåt. Det
            var tomt i ladorna.
          </note>
          <note>
            I det läget, när vi behöver finansiera reformer inom skolan,
            sjukvården, äldreomsorgen och kulturen, har vi varit beredda att
            vända på varje sten och ompröva en del av era skattesänkningar,
            också denna skattesänkning.
          </note>
          <note type="speaker">
            Anf. 54 MIKAEL OSCARSSON (KD):
          </note>
          <note>
            Herr talman! Här kan man tala om att sila mygg och svälja kameler.
            Ministern pratar om miljardskattesänkningar, och så ger man sig
            på 250 miljoner. Det är vad regeringen skulle spara på detta.
            Det måste vara felprioriterat och feltänkt.
          </note>
          <note>
            Men det är inte nog med det, utan det kommer fler negativa nyheter.
            Skatteverket har gått ut och sagt att i princip all secondhandverksamhet
            ska beläggas med full moms. Det kommer att bli förödande för många
            ideella organisationer. Stockholms Stadsmission, som jag nämnde
            förut, kommer exempelvis att få göra stora neddragningar och kommer
            att kunna göra betydligt mycket mindre bra.
          </note>
          <note>
            En fråga nu är hur många negativa besked man kan lägga på hög
            för en så viktig sektor. Avser regeringen att ändra reglerna så
            att secondhandverksamhet en kan få stabila spelregler?
          </note>
          <note type="speaker">
            Anf. 55 Utbildningsminister GUSTAV FRIDOLIN (MP):
          </note>
          <note>
            Herr talman! När man sitter och gör en statsbudget fnyser man
            inte åt 250 miljoner kronor. Det tror jag att Kristdemokraterna
            trots allt vet från sin tid i regeringen.
          </note>
          <note>
            Det är viktigt att få ihop de pengar man kan när man behöver
            göra investeringar i skolan, sjukvården, äldreomsorgen och miljön.
            Vi har valt att göra de investeringarna. Vi har vänt på de olika
            skattesänkningar som genomfördes under den tidigare regeringen,
            och vi har ibland fått ta en del tuffa beslut.
          </note>
          <note>
            Den civila sektorn och dess bidrag till ekonomin och till samhället
            går inte på något sätt att överskatta. Det är oerhört viktigt
            att vi har ett levande föreningsliv. Folkrörelser, föreningar,
            kyrkor och andra församlingar gör ett mycket viktigt jobb. Och
            nej, det är inte så att de beslut vi fattar ensidigt ska göra
            det svårare. Vi kommer tvärtom att fatta flera beslut som gör
            jobbet enklare.
          </note>
          <note>
            Vi för en dialog om detta med de olika folkrörelserna, och vi
            bereder frågan om de förändrade momsregler som frågeställaren
            tar upp utifrån EU:s momsdirektiv.
          </note>
          <note>
            Arbetet för globala gemensamma nyttigheter
          </note>
          <note type="speaker">
            Anf. 56 PERNILLA STÅLHAMMAR (MP):
          </note>
          <note>
            Herr talman! Vi lever i en globaliserad värld. Nationsgränserna
            suddas ut alltmer. Samtidigt har vi ett internationellt system
            som i mångt och mycket är byggt i ett annat tidevarv.
          </note>
          <note>
            Vi står inför några av våra största globala utmaningar någonsin.
            Vi har terrorismen, som är global. Vi har hälsohoten som kan flyga
            från en kontinent till en annan på några timmar. Vi har patent
            som gör att utvecklingsländerna inte får livsnödvändiga mediciner
            i tid eller miljöteknik i den takt de borde.
          </note>
          <note>
            För tio år sedan hade jag förmånen att jobba med något som hette
            globala gemensamma nyttigheter. Sveriges och Frankrikes regeringar
            satte upp en högnivåkommission som tittade på strukturerna kring
            de frågorna.
          </note>
          <note>
            Detta lades i träda under den borgerliga regeringen. Men nu förstår
            jag att du, Kristina Persson, kommer att återuppta det arbetet.
            Jag skulle vilja veta lite mer om hur.
          </note>
          <note type="speaker">
            Anf. 57 Statsrådet KRISTINA PERSSON (S):
          </note>
          <note>
            Herr talman! Jag håller helt med Pernilla Stålhammar: Detta är
            oerhört angeläget. Det har tidigare funnits en hel del initiativ,
            bland annat det som den tidigare socialdemokratiska regeringen
            och den franska regeringen tog initiativ till: Global Public Goods
            eller globala nyttigheter. Det brukar förkortas GPG – det är ju
            mycket förkortningar i det internationella arbetet. Man lade ett
            förslag 2006, tror jag att det var. Men sedan blev det ett byte
            av regering innan det hade börjat tillämpas.
          </note>
          <note>
            Nu tar jag tag i en del av de här sakerna, även de förslag, analyser
            och initiativ som de tidigare borgerliga regeringarna har lagt
            fram, som Framtidskommissionen och Globaliseringsrådet, och tar
            det ett steg vidare för att försöka hitta lösningar på alla de
            problem och alla de behov som dessa utredningar och analyser har
            visat på.
          </note>
          <note>
            Vi tillsätter nu en analysgrupp som vi kallar Analysgruppen för
            global samverkan och utveckling. Det är ett arbete som vi förstås
            kommer att bedriva i nära samarbete med Utrikesdepartementet och
            andra departement.
          </note>
          <note type="speaker">
            Anf. 58 PERNILLA STÅLHAMMAR (MP):
          </note>
          <note>
            Herr talman! Tack så mycket, Kristina Persson! Detta är mycket
            angeläget, och jag är oerhört glad att framtidsministern tar tag
            i detta viktiga arbete.
          </note>
          <note>
            Vi har också ett annat viktigt arbete som delvis hänger ihop
            med detta. Det är politiken för global utveckling, som beslutades
            av en enig riksdag för snart elva år sedan. Det har gått lite
            långsamt med implementeringen. Den samstämmighetspolitik som politiken
            för global utveckling ska stå för är att man inte ska ge bistånd
            med ena handen och ta tillbaka genom handelshinder, vapenexport
            etcetera. Man ska få hela regeringen att sträva åt samma håll,
            helt enkelt.
          </note>
          <note>
            Hur ser du att vi skulle kunna komma framåt i de här frågorna?
          </note>
          <note type="speaker">
            Anf. 59 Statsrådet KRISTINA PERSSON (S):
          </note>
          <note>
            Herr talman! Jag ser att detta går ihop med vartannat. Politiken
            för global utveckling är en politik som ska omfatta hela regeringsarbetet,
            hela Regeringskansliet. Alla departement ska medverka till att
            genomföra de mål som läggs fast genom den politiken.
          </note>
          <note>
            Det har varit svårt att få det att operationaliseras. Det behövs
            ett övergripande ansvar för detta. Jag ser fram emot att få vara
            med och försöka axla det ansvaret genom mitt arbete i Statsrådsberedningen.
            Jag ser också politiken för global utveckling som ett instrument
            för att genomföra FN:s nya Post 2015-mål. Det är mål, och sedan
            behöver man ha instrument för att genomföra dem. Då är den här
            politiken, som är fastlagd och beslutad av riksdagen sedan lång
            tid tillbaka, ett sådant.
          </note>
          <note>
            Jag tycker att det är synd att vi inte kunde göra mer under de
            år som har gått. Det är hög tid att verkligen operationalisera
            och genomföra alla dessa goda tankar.
          </note>
          <note>
            Utländska doktoranders villkor
          </note>
          <note type="speaker">
            Anf. 60 BETTY MALMBERG (M):
          </note>
          <note>
            Herr talman! Jag vill ställa en fråga till minister n för högre
            utbildning och forskning . Det gäller utländska doktoranders villkor.
          </note>
          <note>
            Dessa högt utbildade akademiker och forskare har tidigare haft
            problem då det gällde möjligheten att få permanent uppehållstillstånd
            för att kunna stanna kvar i Sverige efter disputationen. Men det
            löste alliansregeringen.
          </note>
          <note>
            Dessvärre har nya problem kommit i dagen. Doktorander som studerar
            på utbildningsbidrag har inte rätt till barnbidrag, även om de
            har fått permanent uppehållstillstånd. Det är något som andra
            invånare i Sverige med permanent uppehållstillstånd har. De har
            inte heller rätt att tillgodoräkna sig doktorandtiden om de senare
            vill ansöka om ett svenskt medborgarskap.
          </note>
          <note>
            Det är olyckligt, för det är viktiga personer, och det är viktigt
            att de blir sysselsatta i Sverige.
          </note>
          <note>
            Jag undrar helt enkelt vad ministern kommer att göra för att
            åtgärda dessa problem.
          </note>
          <note type="speaker">
            Anf. 61 Statsrådet HELENE HELLMARK KNUTSSON (S):
          </note>
          <note>
            Herr talman! Tack så mycket, Betty Malmberg, för en oerhört viktig
            fråga!
          </note>
          <note>
            Precis som riksdagsledamoten är inne på är detta en av våra riktiga
            framtidsutmaningar: att vi kan utbilda forskare inom vårt eget
            land men också attrahera utländsk kompetens och talangfulla forskare
            utifrån och skapa möjligheter för dem att inte bara utbilda sig,
            doktorera eller forska här under begränsad tid utan också kunna
            stanna kvar i Sverige och verka här.
          </note>
          <note>
            De delar som du pekar på är en av många frågor som vi måste titta
            på för att se hur vi kan bli ett attraktivt land för forskare
            från utlandet.
          </note>
          <note>
            Den förra regeringen valde att satsa på framför allt äldre, seniora
            utländska toppforskare. Det är en satsning som vi fortsätter.
            Men vi ser ändå att den ska vara tidsbegränsad. Vi vill i stället
            satsa på unga forskare och även utländska sådana, och då är detta
            viktiga frågor.
          </note>
          <note type="speaker">
            Anf . 62 BETTY MALMBERG (M):
          </note>
          <note>
            Herr talman ! Tack för svaret, ministern! Men jag vet inte om
            jag riktigt delar uppfattningen att vi satsade bara på de seniora
            forskarna. Faktum är att av 3 100 nybörjardoktorander är 40 procent
            utländska. Så har det varit inte bara 2013 utan under en följd
            av år. Visst finns det stora satsningar som görs. Det är viktigt,
            för vi behöver all form av tillgång till kompetens som också vill
            verka i Sverige.
          </note>
          <note>
            Jag är också tacksam över att ministern delar min uppfattning
            att detta är ett viktigt problem att komma till rätta med.
          </note>
          <note>
            Men jag skulle gärna vilja höra något om tidshorisonten. Vad
            kan vi förvänta oss att ministern kommer att göra lite mer konkret?
          </note>
          <note type="speaker">
            Anf. 63 Statsrådet HELENE HELLMARK KNUTSSON (S):
          </note>
          <note>
            Herr talman! Tack för följdfrågan!
          </note>
          <note>
            Vi kommer nu att sätta igång ett arbete med en forskningspolitisk
            proposition som ska läggas fram 2016. Det hoppas vi kunna göra
            i bred samverkan med partierna i riksdagen men också med forskarsamhället
            och samhället i övrigt.
          </note>
          <note>
            En av frågorna handlar om hur vi ska säkerställa tillgången till
            forskarkompetens och få fler att vilja välja en forskarkarriär
            men också hur vi ska se till att mobiliteten är hög och att vi
            kan attrahera topptalanger även från utlandet till forskningen.
          </note>
          <note>
            Detta är en fråga som kommer att ingå i det arbetet. Det kommer
            att pågå under det här året och ska landa i en forskningspolitisk
            proposition till 2016.
          </note>
          <note>
            Översyn av vargjakten
          </note>
          <note type="speaker">
            Anf. 64 ULF BERG (M):
          </note>
          <note>
            Herr talman! Jag skulle vilja ställa en fråga till statsrådet
            Fridolin.
          </note>
          <note>
            Jag vaknade i natt av ett sms med anledning av en debattartikel
            i Svenska Dagbladet. Jag ber att få gratulera Miljöpartiet till
            framgångarna med en hel översyn av vargjakten. Det är helt uppenbart
            att man ska ta om det hela från början. Det kan man ha mycket
            funderingar över, när vi nyss har haft en väl fungerande vargjakt
            som bygger på alliansregeringens och riksdagens beslut från december
            2013.
          </note>
          <note>
            En slutsats är att det finns fler vargar i reviren än vad man
            har trott. Vi har nog aldrig på 150 år haft så mycket varg i Sverige
            som vi har i dag. Det känns väldigt tryggt att vargstammen nu
            kan börja förvaltas, så att vi löser en hel del av problemen.
          </note>
          <note>
            Jag vill ställa frågan varför man ska riva upp de infekterade
            sår som har varit i debatten genom att göra om allt från början
            igen.
          </note>
          <note type="speaker">
            Anf. 65 Utbildningsminister GUSTAV FRIDOLIN (MP):
          </note>
          <note>
            Herr talman! Jag är glad att Ulf Berg vaknade i morse, men jag
            undrar om Ulf Berg har sovit under den process som har varit fram
            till att vargjakten drog igång i år. Det är nog få som kan beskriva
            det så att det var en trygg och enkel resa genom den svenska förvaltningsprocessen
            som ledde fram till beslutet att det skulle bli vargjakt.
          </note>
          <note>
            Det var beslut som överklagades, omprövades och prövades igen,
            och lagligheten att få fatta beslut prövades. Just nu ligger det
            faktiskt frågor i EG-rätten i förhållande till Sverige om vi har
            möjlighet att ha det regelverk som ligger på bordet. Det är inte
            osannolikt att man konstaterar att det regelverk som finns har
            problem i förhållande till de internationella konven ­ tionerna
            om miljö- och djurskydd.
          </note>
          <note>
            I det läget är det väl ganska vettigt att se till att bygga ett
            system som är lite säkrare. Det är vad regeringen vill göra. Därför
            kommer vi att ge Naturvårdsverket i uppdrag att i samverkan med
            Jordbruksverket göra en vetenskaplig bedömning av vargens status,
            och vi kommer att återinföra en rovdjursdelegation eller vargdelegation
            på ett sådant sätt som Naturvårdsverket efterfrågar.
          </note>
          <note type="speaker">
            Anf. 66 ULF BERG (M):
          </note>
          <note>
            Herr talman! Fridolins kollega Åsa Romson gjorde tidigare ett
            uttalande om att forskarna var partiska. Helt uppenbart verkar
            det nu också vara regeringens uppfattning eftersom man ska göra
            om allt från början och ifrågasätta bevarandestatus med mera.
            Detta är otroligt olyckligt.
          </note>
          <note>
            Jag hade helt fel när jag trodde att det var på väg att bli lugnt
            när det gäller den här frågan och att den kunde få testas i Högsta
            förvaltningsdomstolen för att man ska få se om riksdagens lagstiftning
            håller också juridiskt. Det finns även en process i EU. Om man
            har klarat ut den också skulle man kunna ha en bra förvaltning.
            Men nu tänker regeringen helt såga den fungerande jakt som vi
            har haft.
          </note>
          <note>
            Jag kan garantera Fridolin att jag har varit vaken, och jag bor
            där folk har dessa problem.
          </note>
          <note type="speaker">
            Anf. 67 Utbildningsminister GUSTAV FRIDOLIN (MP):
          </note>
          <note>
            Herr talman! Vi har faktiskt haft en varg i Vittsjö också.
          </note>
          <note>
            Det är få personer som beskriver att en process är lugn och okej
            när man samtidigt säger att vi väntar på utslag från Högsta förvaltningsdomstolen
            och har en process i EU, där vi eventuellt kan ha problem med
            det regelverk som Sverige har undertecknat utifrån miljö- och
            naturskydd. Det är inte en lugn situation. Det är en situation
            där vårt regelverk faktiskt är ifrågasatt. Ifrågasättandet gäller
            att det fram till att vargjakten startade var osäkert om det över
            huvud taget skulle bli någon vargjakt. Samma osäkerhet gäller
            med detta regelverk även framöver.
          </note>
          <note>
            Av dessa anledningar ser vi nu till att räta upp systemet och
            att ge Naturvårdsverket och Jordbruksverket, där våra experter
            sitter och där forskarna kan arbeta tillsammans, ett uppdrag som
            gör att vi får ett tryggare system för dessa beslut.
          </note>
          <note>
            Sedan var det inte forskarna som fattade beslut om bevarandestatusen.
            Det var riksdagen, och riksdagen är partisk. Här har vi olika
            åsikter, och vi kommer från olika partier. Jag tycker att den
            här typen av beslut snarare bör tas av forskare som kan göra en
            rimlig bedömning.
          </note>
          <note>
            Åtgärder mot terrorism och radikal islamism
          </note>
          <note type="speaker">
            Anf. 68 JOHAN NISSINEN (SD):
          </note>
          <note>
            Herr talman! Europarådet har i en ny resolution kommit med en
            respons på hur vi ska hantera terrorism och radikal islamism i
            Europa. Den belyser vikten av att inte skapa en stigmatiserad
            bild av muslimer i ljuset av terroristernas hävdande att de agerade
            i islams namn.
          </note>
          <note>
            Samtidigt framhålls det i resolutionen att vi måste vara medvetna
            om att dessa jihadister var fransmän, födda och uppvuxna i utanförskapsområden,
            och att det fanns unga muslimer som stödde terroristerna i sociala
            medier.
          </note>
          <note>
            Europarådet uppmanar därför länder i Europa att bekämpa segregation,
            diskriminering och våld som grogrund för religiös fanatism och
            hitta lösningar för att förhindra uppkomsten av radikal islamism
            och terrorism samt ha en konkret gemensam europeisk plan mot hotet
            från jihadister.
          </note>
          <note>
            I Sverige är det uppenbart att vi har problem med den typen av
            segregation och utanförskap som det talas om i resolutionen, och
            Säpo har varnat för terroristceller i Sverige.
          </note>
          <note>
            Vilka åtgärder avser statsrådet Anders Ygeman att vidta för att
            leva upp till resolutionens intentioner?
          </note>
          <note type="speaker">
            Anf. 69 Statsrådet ANDERS YGEMAN (S):
          </note>
          <note>
            Herr talman! Vi har från regeringen just aviserat att vi ska
            ha en ny nationell strategi mot terrorismen. En av de centrala
            delarna i en sådan är just det förebyggande arbetet, att förebygga
            radikalisering.
          </note>
          <note>
            Vi har också aviserat att regeringens samordnare mot våldsbejakande
            extremism, Mona Sahlin, kommer att få ett vidgat uppdrag och mer
            resurser för att också kunna ta tag i dessa delar.
          </note>
          <note>
            Sammantaget har vi alltså ett brett batteri av åtgärder för att
            kunna komma till rätta med detta.
          </note>
          <note type="speaker">
            Anf. 70 JOHAN NISSINEN (SD):
          </note>
          <note>
            Herr talman! Detta är en resolution som hela den svenska delegationen
            röstade för, och jag hoppas att statsrådet tar den på yttersta
            allvar. Det som ni kommer med är positivt. Men jag tror att vi
            behöver mer konkreta förslag. En politik som har lett till att
            riskerna för förekomsten av radikal islamism, jihadism och terrorism
            har ökat i Sverige måste verkligen tas på största allvar.
          </note>
          <note type="speaker">
            Anf. 71 Statsrådet ANDERS YGEMAN (S):
          </note>
          <note>
            Herr talman! Vi tar naturligtvis dessa frågor på största allvar,
            inte främst för att Europarådet har antagit en resolution utan
            för att vi ser hotet. Det är det som är grunden.
          </note>
          <note>
            Vi har sagt att vi ska ha en ny nationell strategi mot terrorismen.
            Ett sådant förslag kommer att läggas fram här i kammaren, förhoppningsvis
            före sommaren, så att vi kan ta ställning till konkreta åtgärder.
          </note>
          <note>
            Redan i december tillsatte regeringen en utredning om att kriminalisera
            deltagande i terrorresor men också organisering, finansiering
            och rekrytering till terrorresor. Denna utredning förväntas vara
            klar i juni, och vi hoppas kunna lägga fram förslag om ny lagstiftning
            på riksdagens bord före detta riksmötes utgång.
          </note>
          <note>
            En feministisk utrikespolitik
          </note>
          <note type="speaker">
            Anf. 72 MARIA ANDERSSON WILLNER (S):
          </note>
          <note>
            Herr talman! Min fråga går till utrikesminister Margot Wallström.
          </note>
          <note>
            Kvinnor och flickor har en utsatt position i världen, och alldeles
            särskilt i konflikter. Kvinnor är allt oftare måltavlor i dagens
            konflikter, och det finns återkommande berättelser om hur kvinnor
            utsätts för systematiska kränkningar sexuellt, fysiskt och mentalt.
            Dessutom drabbas kvinnor ofta hårdare av följdeffekter av krig,
            såsom social utsatthet och fattigdom, beroende just på att de
            är kvinnor och redan tidigare varit offer för strukturell diskriminering.
          </note>
          <note>
            Trots att krig och konflikter slår mot både män och kvinnor förvägras
            ofta kvinnor någon roll i fredsförhandlingar, ofta med argumentet
            att det är de stridande parterna som ska sluta freden.
          </note>
          <note>
            På många håll i världen förvägras kvinnor grundläggande mänskliga
            rättigheter. Kvinnor missgynnas i fråga om representation och
            resurser. Detta hänger ihop.
          </note>
          <note>
            Sverige har en hög svansföring i fråga om jämställdhet och kvinnors
            rättigheter, vilket vi med rätta ska ha. Därför vill jag nu ställa
            en fråga till utrikesministern. Hur framskrider arbetet med en
            feministisk utrikespolitik?
          </note>
          <note type="speaker">
            Anf. 73 Utrikesminister MARGOT WALLSTRÖM (S):
          </note>
          <note>
            Herr talman! När du ställde den frågan, Maria Andersson Willner
            , gick Sverigedemokraterna.
          </note>
          <note>
            Det finns faktiskt ett stort intresse för detta. Det finns ett
            stort intresse i utrikesförvaltningen, därför att man ute i fält
            i många olika länder ser precis hur diskriminering och våld drabbar
            kvinnor och hur orättvisorna och bristen på mänskliga rättigheter
            drabbar kvinnor och barn. För dem är det självklart att det måste
            finnas en sådan profil på arbetet som vi gör.
          </note>
          <note>
            Jag kan också se i många andra länder, till exempel i USA när
            jag var där, att det finns ett stort intresse av att höra hur
            vi tänker kring rättigheter, representation och resursfördelning
            inom den ramen. Detta är absolut nödvändigt. Tänk bara på det
            nya grekiska inre kabinettet – elva män och inte en enda kvinna.
            Och i Washington har man sex tankesmedjor som arrangerar 150 panelsamtal
            om Mellanöstern. Inte en enda kvinna finns med där.
          </note>
          <note type="speaker">
            Anf. 74 MARIA ANDERSSON WILLNER (S):
          </note>
          <note>
            Herr talman! Jag tackar utrikesministern för svaret .
          </note>
          <note>
            Det finns stora utmaningar för att ytterligare stärka kvinnors
            och flickors situation i världen. Det känns tryggt att Sveriges
            regering nu tar frågan på allvar.
          </note>
          <note>
            Jag tror också att Sverige kan bidra med viktiga perspektiv i
            till exempel FN för en jämställd och jämlik värld.
          </note>
          <note type="speaker">
            Anf. 75 Utrikesminister MARGOT WALLSTRÖM (S):
          </note>
          <note>
            Herr talman! Jag anser också att den här politiken prövas i var
            och en av de frågor som vi dagligen hanterar, till exempel i Ukrainafrågan.
            Vem bevakar situationen för kvinnor och barn, inte minst genom
            den humanitära hjälp som vi bidrar med? Hur ser vi till att hjälpa
            den ukrainska regeringen, kanske med rådgivare, för att de ska
            kunna utforma reformer så att de gynnar jämställdhet och jämlikhet?
            Hur bevakar vi kvinnors och barns utsatthet i krigs- och konfliktsituationer?
          </note>
          <note>
            Detta är alltså någonting som vi kommer att bära med oss och
            tillämpa på vart och ett av de frågeområden som vi hanterar.
          </note>
          <note>
            Satsning på lågstadiet
          </note>
          <note type="speaker">
            Anf. 76 CAMILLA WALTERSSON GRÖNVALL (M):
          </note>
          <note>
            Herr talman! Min fråga riktar sig till Gustav Fridolin i hans
            egenskap av utbildningsminister.
          </note>
          <note>
            Alliansen satsar i den av riksdagen antagna budgeten 2 miljarder
            på en lågstadiesatsning. Den är oerhört viktig för att resurser
            ska kunna satsas på de mindre barnen, på mindre klasser och på
            fler lärare som ska kunna arbeta med våra små barn.
          </note>
          <note>
            Ju tidigare stöd som skolan sätter in, desto bättre effekt får
            det och desto mer kan vi stötta och hjälpa våra små barn.
          </note>
          <note>
            Alliansen menar att inget barn ska få gå igenom skolsystemet
            utan att få de bästa förutsättningarna för att få goda kunskaper
            att bära med sig ut i livet.
          </note>
          <note>
            Gustav Fridolin, ditt uppdrag är nu att dessa 2 miljarder ska
            komma Sveriges elever och skolor till del, så att de ökade resurserna
            och satsningarna kan börja märkas där ute i undervisningen.
          </note>
          <note>
            Kan du berätta hur du som utbildningsminister nu arbetar för
            att omsätta detta viktiga uppdrag som du har fått i praktisk handling?
          </note>
          <note type="speaker">
            Anf. 77 Utbildningsminister GUSTAV FRIDOLIN (MP):
          </note>
          <note>
            Herr talman! Jag tackar Camilla Waltersson Grönvall så mycket
            för frågan. Det som gör mig allra mest glad med frågan är att
            vi är så överens om att vi måste få till dessa investeringar i
            mer personal under de tidiga åren. Under ett par år har vi haft
            en politisk debatt om huruvida man ska satsa på skolan eller inte.
            Under Alliansens regeringstid minskade faktiskt antalet medarbetare
            i svensk skola med över 12 000. Då är det klart att jag är glad
            över att vi nu gör detta jobb för att fler ska anställas.
          </note>
          <note>
            Då är frågan hur vi ska göra det. Vi måste se till att dessa
            pengar kommer ut till kommunerna och till skolans huvudmän på
            ett sådant sätt att de har möjlighet att anställa personer för
            de pengar som vi anslår. För det tar vi fram en statsförordning
            . Genom den statsförordningen kommer kommunerna att kunna söka
            pengar från Skolverket, och det blir en förordning som gör det
            möjligt att få ut pengar till kommunerna samt säkerställa att
            pengarna används till att fler anställs.
          </note>
          <note type="speaker">
            Anf. 78 CAMILLA WALTERSSON GRÖNVALL (M):
          </note>
          <note>
            Herr talman! Jag tackar utbildningsministern så mycket för svaret.
          </note>
          <note>
            Ja, som sagt – högst upp på Alliansens agenda står att ge fler
            barn en skolgång som berikar deras möjligheter och chanser att
            växa och forma sin egen framtid. Jag är väldigt stolt över de
            år vi har bakom oss, då vi har kunnat satsa mer pengar på utbildning
            än vad som har gjorts under lång tid. Vi har också sett att andelen
            lärare ute i våra klasser inte har minskat, trots mindre elevkullar.
            Antalet lärare kan ha minskat, men inte i relation till hur många
            elever vi har ute i våra klassrum.
          </note>
          <note>
            Kan jag få förtydligat från ministern att det finns ett löfte
            om att han nu fullt ut kommer att arbeta för att verkställa de
            intentioner som finns i den av riksdagen antagna budgeten?
          </note>
          <note type="speaker">
            Anf. 79 Utbildningsminister GUSTAV FRIDOLIN (MP):
          </note>
          <note>
            Herr talman! När det gäller de miljarder vi gemensamt vill lägga
            på att fler ska vara anställda i svensk skola, och som ligger
            stadigt över de kommande åren, kommer vi att utarbeta en statsförordning
            så att kommunerna kan ta del av de pengarna och anställa fler
            i de tidiga åren.
          </note>
          <note>
            En del av problematiken i svensk skola, inte minst för lärarna
            till de yngsta barnen, är att man som lärare i dag får ägna så
            mycket tid åt andra uppgifter än att vara lärare. Det är en så
            stor administrativ arbetsbörda att man inte får vara med eleverna.
            Därför är det viktigt att vi gör investeringarna på ett sådant
            sätt att det verkligen blir mer tid för lärarna att jobba med
            eleverna – mer tid för varje lärare att göra sitt jobb.
          </note>
          <note>
            Det innebär att det kan handla om fler lärare vi anställer, men
            det kan också handla om annan personal som gör att lärarna får
            den tiden. För den enskilda eleven är det nämligen det som räknas:
            Får jag mer tid med min lärare – blir det mer tid för mig att
            få den hjälp och det stöd jag behöver för att nå kunskapskraven
            – eller måste min lärare göra andra saker?
          </note>
          <note>
            Avtalet mellan Sverige och Saudiarabien
          </note>
          <note type="speaker">
            Anf. 80 KERSTIN LUNDGREN (C):
          </note>
          <note>
            Herr talman! Min fråga går till statsrådet Fridolin, och den
            handlar om hur regeringen ser på det avtal som tecknats mellan
            Sverige och Saudiarabien. Avser regeringen att säga upp avtalet,
            och vad ska i så fall komma i dess ställe?
          </note>
          <note type="speaker">
            Anf. 81 Utbildningsminister GUSTAV FRIDOLIN (MP):
          </note>
          <note>
            Herr talman! Saudiarabien är en diktatur, och i Saudiarabien
            förekommer grova brott mot de mänskliga rättigheterna. Sverige
            har framfört protester mot detta, även nyligen.
          </note>
          <note>
            Det avtal som nu diskuteras är ett avtal vi i regeringen är överens
            om inte fungerar i dess nuvarande form, och frågan hur vi ska
            gå vidare bereds för närvarande inom Regeringskansliet.
          </note>
          <note type="speaker">
            Anf. 82 KERSTIN LUNDGREN (C):
          </note>
          <note>
            Herr talman! Det är ju kort om tid tills det skriftliga beskedet
            om en uppsägning måste komma, och det är viktigt att veta om regeringen
            har intentionen att omförhandla avtalet eller upphöra med avtalet.
          </note>
          <note type="speaker">
            Anf. 83 Utbildningsminister GUSTAV FRIDOLIN (MP):
          </note>
          <note>
            Herr talman! Det avtal som nu ligger på bordet är inte ett avtal
            som fungerar bra mellan Sverige och Saudiarabien. Det har varit
            omdiskuterat inte minst under de senaste åren, och det har som
            bekant lett till en stor politisk diskussion i Sverige. Frågan
            hur vi ska gå vidare bereds för närvarande inom Regeringskansliet.
          </note>
          <note>
            De partier som bildar regering är överens om att reglerna för
            svensk vapenexport ska skärpas och att reglerna särskilt ska skärpas
            i förhållande till icke-demokratier. För det sitter i dag en utredning
            som jag vet att Kerstin Lundgren känner väl till och som kommer
            att lägga fram förslag om hur regelverket ska förändras. När det
            gäller avtalet är det som sagt någonting som för närvarande bereds
            inom Regeringskansliet.
          </note>
          <note>
            Regelefterlevnaden inom åkeribranschen
          </note>
          <note type="speaker">
            Anf. 84 PIA NILSSON (S):
          </note>
          <note>
            Herr talman! Ordning och reda i åkeribranschen är högt prioriterat
            av regeringen, som i december fattade beslut som ska leda till
            att seriösa åkeriföretag inte drabbas av osund konkurrens från
            oseriösa aktörer. Från den 1 januari får de åkeriföretag som inte
            följer cabotagereglerna betala en avgift på 40 000 kronor. Från
            den 1 mars kommer polisen också att få möjlighet att omhänderta
            fordonsnycklar eller låsa fast fordonet genom så kallad klampning
            om sanktionsavgiften inte är betald eller om fordonet har stora
            säkerhetsbrister.
          </note>
          <note>
            Det här är två viktiga steg mot ordning och reda i åkeribranschen,
            och mot den bakgrunden undrar jag om inrikesminister Anders Ygeman
            anser att polisen i dag har de verktyg och de resurser som är
            nödvändiga för att kontrollera efterlevnaden av de nya lagarna.
          </note>
          <note type="speaker">
            Anf. 85 Statsrådet ANDERS YGEMAN (S):
          </note>
          <note>
            Herr talman! Det vore frestande att helt enkelt svara ja på den
            frågan. Vi har nämligen haft ett par år då detta har varit en
            livfull diskussion och då vi har diskuterat vilka åtgärder vi
            ska vidta.
          </note>
          <note>
            Den tidigare oppositionen drev ju den borgerliga regeringen framför
            sig och pressade den till tuffare och tuffare åtgärder – åtgärder
            vi nu börjar se resultaten av, när bil efter bil som bryter mot
            de svenska lagarna och reglerna stannas och beläggs med den höga
            sanktionsavgiften. Jag tror att den signalen till dem som vill
            fuska och bryta mot reglerna kommer att göra stor nytta på de
            svenska vägarna.
          </note>
          <note>
            Jag tror dock att vi också måste gå vidare med en del andra åtgärder.
            Den möjlighet till klampning vi glädjande nog nu får är tyvärr
            sådan att man bara kan klampa en lastbil i 24 timmar. Vi behöver
            gå vidare och göra som riksdagen har begärt av regeringen, nämligen
            se till att man kan klampa på riktigt så att bilen blir fastlåst
            till dess att sanktionsavgiften är betald.
          </note>
          <note type="speaker">
            Anf . 86 PIA NILSSON (S):
          </note>
          <note>
            Herr talman ! Ja, signalvärdet är viktigt; e n hög sanktionsavgift
            kan naturligtvis vara avskräckande. Men det behövs mer kontrollerande
            beslut och uppgifter, framför allt från polisens sida. Som Anders
            Ygeman så väl vet konstaterade trafikutskottet så sent som i våras
            att kraftfulla insatser är helt nödvändiga för att stärka just
            kontroll- och tillsynsverksamheten. Det behövs tydligare styrning
            och inte minst samordning av myndigheternas tillsyn, just för
            att skydda den seriösa åkerinäringen.
          </note>
          <note>
            Jag undrar därför om inrikesminister Ygeman tror att den nya
            polismyndigheten är bättre lämpad för att skapa bättre och effektivare
            förutsättningar för stärkt kontroll och tydligare samordning.
          </note>
          <note type="speaker">
            Anf. 87 Statsrådet ANDERS YGEMAN (S):
          </note>
          <note>
            Herr talman! Svaret på den frågan blir ja. Från den 1 januari
            har vi en helt ny polisorganisation, och den stora fördelen med
            den vad gäller trafiksidan är att det är en organisation i hela
            landet. Tidigare var vi 21 myndigheter och organisationer med
            betydande skillnader i tillämpning och därmed också betydande
            skillnader i hur hårt man kontrollerade och hur man kunde se till
            att de gällande reglerna faktiskt följdes.
          </note>
          <note>
            Sedan är det sant som frågeställaren säger; det finns fortfarande
            saker att ta tag i när det gäller tillämpningen eller diskussionen
            om möjligheterna. Det handlar om hur polisen tolkar regler, hur
            åklagaren tolkar reglerna och hur Transportstyrelsen tolkar reglerna,
            så att vi får en sammanhållen rättskedja. Regeringens ambition
            är dock klar och tydlig: De oseriösa lastbilarna och den oseriösa
            konkurrensen ska bort från de svenska vägarna.
          </note>
          <note>
            Lärares administrativa arbete
          </note>
          <note type="speaker">
            Anf. 88 IDA DROUGGE (M):
          </note>
          <note>
            Herr talman! Jag skulle vilja ställa en fråga till utbildningsminister
            Gustav Fridolin.
          </note>
          <note>
            Det har varit mycket samtal och mycket prat – många ord – men
            väldigt lite aktiva, konkreta förslag och handling. Ett stort
            problem som jag vet att utbildningsministern och jag själv, Moderaterna
            och Alliansen gemensamt ser är att lärare i dag lägger alltmer
            tid på saker som inte rör att utveckla undervisningen och som
            inte leder till att våra elever lär sig mer. I dagarna har även
            Arbetsmiljöverket och skolledarna belyst problemen med att lärare
            och skolledare lägger tid på föräldrar och deras mejl snarare
            än på undervisning.
          </note>
          <note>
            Jag skulle vilja veta vad regeringen och du som utbildningsminister,
            Gustav Fridolin, har för konkreta förslag för att ändra just detta.
          </note>
          <note type="speaker">
            Anf. 89 Utbildningsminister GUSTAV FRIDOLIN (MP):
          </note>
          <note>
            Herr talman! Jag tackar Ida Drougge för frågan. En del av detta
            handlar om just det jag tidigare talade med Camilla Waltersson
            Grönvall om, nämligen behovet av att anställa fler.
          </note>
          <note>
            När man skär bort en del medarbetare i svensk skola leder det
            ju till att läraren till slut får ta fler och fler uppgifter.
            Finns det ingen elevhälsa på skolan får läraren rycka in även
            som kurator, fast man inte är utbildad till det. Om det inte finns
            lokalvårdare på skolan får man börja städa, och finns det ingen
            administrativ personal får man ta över administrativa arbetsuppgifter.
            Möjligheten att anställa fler är alltså viktig för att läraren
            ska få fokusera på att vara just lärare.
          </note>
          <note>
            Sedan måste vi rensa lärarnas arbetsdag från administrativa arbetsuppgifter.
            Vi vill införa skolutvecklingsprogram. Det hade vi gärna velat
            göra från och med i år, men vår budget röstades tyvärr ned. Det
            kommer dock att finnas i kommande budgetar, och två av de programmen
            handlar om att stödja huvudmän och rektorer i arbetet med att
            minska administrationen under lärarens arbetsdag samt öka möjligheten
            till fungerande it-system . Det stjäl mycket tid i lärarens arbetsmiljö.
          </note>
          <note>
            Sedan finns det en del statliga regler jag kan komma tillbaka
            till i mitt nästa inlägg.
          </note>
          <note type="speaker">
            Anf. 90 IDA DROUGGE (M):
          </note>
          <note>
            Herr talman! Ja, det finns en hel del olika former av riktade
            stöd till skolor och huvudmän, men de kommer inte fram till alla
            skolor. Det är också många som inte söker och därmed inte heller
            får pengarna. Jag har svårt att se att mer av riktade stöd ska
            kunna lösa hela den problematiken.
          </note>
          <note>
            Föräldrar ställer med rätta allt högre krav, vilket är positivt.
            De har frågor och vill ha uppföljning av hur det går för deras
            barn, vilket har ändrat lärar nas roll. Min fråga är om Gustav
            Fridolin lite grann kan utveckla hur detta kan ändras framöver.
            Behöver det vara specifikt lärare som ska svara på den typen av
            frågor, eller skulle kanske andra inom skolan kunna göra det?
          </note>
          <note type="speaker">
            Anf. 91 Utbildningsminister GUSTAV FRIDOLIN (MP):
          </note>
          <note>
            Herr talman! Det beror helt och hållet på vilka frågor det gäller.
            Det finns frågor som handlar om den pedagogiska utvecklingen,
            och då är det viktigt att som förälder ha möjlighet att få återkoppling.
            Frågor som handlar om skolans organisation, situationer i skolan
            och annat är sådant som läraren varken har insyn i eller har möjlighet
            att påverka. Sådana frågor bör och ska kunna ställas till någon
            annan.
          </note>
          <note>
            Det finns nog även en del frågor som ställs i onödan. En förälder
            som vill veta något om barnets skola ska kunna surfa på hemsidan
            och få tag på information, om den ligger där. Det bör vi ha med
            i diskussionen. När man talar med sitt barns lärare ska man veta
            att det är en del av en diskus ­ sion där man som förälder ska
            kunna bidra till att läraren får tid för det som är allra viktigast,
            nämligen för barnen snarare än för mig som förälder.
          </note>
          <note>
            Jag tror att det är viktigt med program och system för att hjälpa
            huvudmän att minska administrationen, för det är ett stort problem
            för lärare i deras arbete i dag. It-systemen är en annan del.
          </note>
          <note>
            Sedan finns det ytterligare en fråga som vi måste ta på oss.
            Lärarfacken varnar för att rättandet av de nationella proven tar
            alldeles för mycket tid i anspråk. Vi använder mer tid till att
            mäta kunskap än för möjligheten att ge kunskap. Det hoppas jag
            att vi gemensamt kan ta tag i.
          </note>
          <note type="speaker">
            Anf. 92 ANDRE VICE TALMANNEN:
          </note>
          <note>
            Därmed är dagens frågestund avslutad, och jag tackar deltagande
            statsråd och ledamöter.
          </note>
          <note>
            § 9 Bordläggning
          </note>
          <note>
            Följande dokument anmäldes och bordlades:
          </note>
          <note>
            Propositioner
          </note>
          <note>
            2014/15:51 EU-förordning om civilrättsliga skyddsåtgärder
          </note>
          <note>
            2014/15:57 Nya administrativa sanktioner på finansmarknadsområdet
          </note>
          <note>
            Redogörelse
          </note>
          <note>
            2014/15:VPN1 Verksamhetsredogörelse Valprövningsnämnden 2014
          </note>
          <note>
            EU-dokument
          </note>
          <note>
            14440/14 Rapport till Europaparlamentet och de nationella parlamenten
            om arbetet i ständiga kommittén för operativt samarbete i frågor
            som rör den inre säkerheten under perioden januari 2013–juni 2014
          </note>
          <note>
            § 10 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 3 februari
          </note>
          <note>
            2014/15:245 Statliga jobb som försvinner från landsbygden
          </note>
          <note>
            av Håkan Svenneling (V)
          </note>
          <note>
            till statsrådet Sven-Erik Bucht (S)
          </note>
          <note>
            2014/15:246 Olika uppfattningar i regeringen om tillståndet i
            svensk ekonomi
          </note>
          <note>
            av Fredrik Schulte (M)
          </note>
          <note>
            till finansminister Magdalena Andersson (S)
          </note>
          <note>
            den 4 februari
          </note>
          <note>
            2014/15:247 Rättsosäkert läge för bönderna
          </note>
          <note>
            av Gunilla Nordgren (M)
          </note>
          <note>
            till statsrådet Sven-Erik Bucht (S)
          </note>
          <note>
            § 11 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 3 februari
          </note>
          <note>
            2014/15:187 Trafikverkets planerade banunderhåll
          </note>
          <note>
            av Emma Wallrup (V)
          </note>
          <note>
            till statsrådet Anna Johansson (S)
          </note>
          <note>
            2014/15:188 Griskastrering
          </note>
          <note>
            av Jens Holm (V)
          </note>
          <note>
            till statsrådet Sven-Erik Bucht (S)
          </note>
          <note>
            2014/15:189 Nystartsjobb
          </note>
          <note>
            av Elisabeth Svantesson (M)
          </note>
          <note>
            till arbetsmarknadsminister Ylva Johansson (S)
          </note>
          <note>
            den 4 februari
          </note>
          <note>
            2014/15:190 Korrekt statistik över gränspendlare
          </note>
          <note>
            av Håkan Svenneling (V)
          </note>
          <note>
            till statsrådet Ardalan Shekarabi (S)
          </note>
          <note>
            2014/15:191 Skyddet för djurnäringarna
          </note>
          <note>
            av Cecilia Widegren (M)
          </note>
          <note>
            till statsrådet Sven-Erik Bucht (S)
          </note>
          <note>
            2014/15:192 Rättsväsendets prioritering av arbetet mot brott
            som begås av djurrättsaktivister
          </note>
          <note>
            av Cecilia Widegren (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            § 12 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 4 februari
          </note>
          <note>
            2014/15:166 Förtryck av fackligt aktiva i Iran
          </note>
          <note>
            av Hans Linde (V)
          </note>
          <note>
            till utrikesminister Margot Wallström (S)
          </note>
          <note>
            2014/15:170 Åtgärder för att återfå god relation med Israel
          </note>
          <note>
            av Sofia Damm (KD)
          </note>
          <note>
            till utrikesminister Margot Wallström (S)
          </note>
          <note>
            2014/15:168 Utrikesministerns inställda resa till Israel
          </note>
          <note>
            av Sofia Arkelsten (M)
          </note>
          <note>
            till utrikesminister Margot Wallström (S)
          </note>
          <note>
            2014/15:175 Uppmärksamma Seyfo
          </note>
          <note>
            av Sofia Damm (KD)
          </note>
          <note>
            till kultur- och demokratiminister Alice Bah Kuhnke (MP)
          </note>
          <note>
            2014/15:176 Signalspaning
          </note>
          <note>
            av Lena Asplund (M)
          </note>
          <note>
            till klimat- och miljöminister Åsa Romson (MP)
          </note>
          <note>
            2014/15:178 Misstänkta terrorister som får uppehållstillstånd
            i Sverige
          </note>
          <note>
            av Mathias Sundin (FP)
          </note>
          <note>
            till justitie- och migrationsminister Morgan Johansson (S)
          </note>
          <note>
            2014/15:177 Åtgärder mot överskuldsättning
          </note>
          <note>
            av Jessika Roswall (M)
          </note>
          <note>
            till statsrådet Per Bolund (MP)
          </note>
          <note>
            2014/15:180 Rätt till god och näringsrik mat för äldre
          </note>
          <note>
            av Sten Bergheden (M)
          </note>
          <note>
            till statsrådet Åsa Regnér (S)
          </note>
          <note>
            2014/15:179 Åtgärder mot bankernas övervinster
          </note>
          <note>
            av Ulla Andersson (V)
          </note>
          <note>
            till statsrådet Per Bolund (MP)
          </note>
          <note>
            2014/15:181 EU och rysk informationskrigsföring
          </note>
          <note>
            av Sofia Arkelsten (M)
          </note>
          <note>
            till utrikesminister Margot Wallström (S)
          </note>
          <note>
            2014/15:184 Elskatt för serverhallar
          </note>
          <note>
            av Mathias Sundin (FP)
          </note>
          <note>
            till finansminister Magdalena Andersson (S)
          </note>
          <note>
            2014/15:183 Stärkt konsumentskydd vid försäkringsförmedling
          </note>
          <note>
            av Maria Malmer Stenergard (M)
          </note>
          <note>
            till statsrådet Per Bolund (MP)
          </note>
          <note>
            2014/15:182 Inställda tåg på Norra stambanan
          </note>
          <note>
            av Ulla Andersson (V)
          </note>
          <note>
            till statsrådet Anna Johansson (S)
          </note>
          <note>
            § 13 Kammaren åtskildes kl. 15.01.
          </note>
          <note>
            Förhandlingarna leddes
          </note>
          <note>
            av talmannen från sammanträdets början till ajourneringen kl.
            13.21 och
          </note>
          <note>
            av andre vice talmannen därefter till sammanträdets slut.
          </note>
          <note>
            Vid protokollet
          </note>
          <note>
            MADELEINE GABRIELSON HOLST
          </note>
          <note>
            /Eva-Lena Ekman
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Anmälan om ersättare
          </note>
          <note>
            § 3 Avsägelser
          </note>
          <note>
            § 4 Anmälan om kompletteringsval
          </note>
          <note>
            § 5 Ärende för hänvisning till utskott
          </note>
          <note>
            § 6 Svar på interpellation 2014/15:161 om insatser för att minska
            risken för fallolyckor bland äldre
          </note>
          <note>
            Anf. 1 Statsrådet ÅSA REGNÉR (S)
          </note>
          <note>
            Anf. 2 MARGARETA B KJELLIN (M)
          </note>
          <note>
            Anf. 3 CATHARINA BRÅKENHIELM (S)
          </note>
          <note>
            Anf. 4 ÅSA COENRAADS (M)
          </note>
          <note>
            Anf. 5 HILLEVI LARSSON (S)
          </note>
          <note>
            Anf. 6 Statsrådet ÅSA REGNÉR (S)
          </note>
          <note>
            Anf. 7 MARGARETA B KJELLIN (M)
          </note>
          <note>
            Anf. 8 CATHARINA BRÅKENHIELM (S)
          </note>
          <note>
            Anf. 9 ÅSA COENRAADS (M)
          </note>
          <note>
            Anf. 10 HILLEVI LARSSON (S)
          </note>
          <note>
            Anf. 11 Statsrådet ÅSA REGNÉR (S)
          </note>
          <note>
            Anf. 12 MARGARETA B KJELLIN (M)
          </note>
          <note>
            Anf. 13 Statsrådet ÅSA REGNÉR (S)
          </note>
          <note>
            § 7 Svar på interpellation 2014/15:215 om byggnation i sjönära
            läge
          </note>
          <note>
            Anf. 14 Statsrådet MEHMET KAPLAN (MP)
          </note>
          <note>
            Anf. 15 CARL-OSKAR BOHLIN (M)
          </note>
          <note>
            Anf. 16 OLA JOHANSSON (C)
          </note>
          <note>
            Anf. 17 FREDRIK CHRISTENSSON (C)
          </note>
          <note>
            Anf. 18 HILLEVI LARSSON (S)
          </note>
          <note>
            Anf. 19 Statsrådet MEHMET KAPLAN (MP)
          </note>
          <note>
            Anf. 20 CARL-OSKAR BOHLIN (M)
          </note>
          <note>
            Anf. 21 OLA JOHANSSON (C)
          </note>
          <note>
            Anf. 22 FREDRIK CHRISTENSSON (C)
          </note>
          <note>
            Anf. 23 HILLEVI LARSSON (S)
          </note>
          <note>
            Anf. 24 Statsrådet MEHMET KAPLAN (MP)
          </note>
          <note>
            Anf. 25 CARL-OSKAR BOHLIN (M)
          </note>
          <note>
            Anf. 26 Statsrådet MEHMET KAPLAN (MP)
          </note>
          <note>
            Ajournering
          </note>
          <note>
            Återupptagna förhandlingar
          </note>
          <note>
            § 8 Frågestund
          </note>
          <note>
            Anf. 27 ANDRE VICE TALMANNEN
          </note>
          <note>
            Regeringens syn på kärnkraftens framtid
          </note>
          <note>
            Anf. 28 CECILIE TENFJORD-TOFTBY (M)
          </note>
          <note>
            Anf. 29 Utbildningsminister GUSTAV FRIDOLIN (MP)
          </note>
          <note>
            Anf. 30 CECILIE TENFJORD-TOFTBY (M)
          </note>
          <note>
            Anf. 31 Utbildningsminister GUSTAV FRIDOLIN (MP)
          </note>
          <note>
            Vårdnadsbidraget
          </note>
          <note>
            Anf. 32 PAULA BIELER (SD)
          </note>
          <note>
            Anf. 33 Utbildningsminister GUSTAV FRIDOLIN (MP)
          </note>
          <note>
            Anf. 34 PAULA BIELER (SD)
          </note>
          <note>
            Anf. 35 Utbildningsminister GUSTAV FRIDOLIN (MP)
          </note>
          <note>
            Kärnkraftens framtid i Sverige
          </note>
          <note>
            Anf. 36 FREDRIK CHRISTENSSON (C)
          </note>
          <note>
            Anf. 37 Utbildningsminister GUSTAV FRIDOLIN (MP)
          </note>
          <note>
            Anf. 38 FREDRIK CHRISTENSSON (C)
          </note>
          <note>
            Anf. 39 Utbildningsminister GUSTAV FRIDOLIN (MP)
          </note>
          <note>
            En nordisk modell för flyktingfrågor
          </note>
          <note>
            Anf. 40 CARINA OHLSSON (S)
          </note>
          <note>
            Anf. 41 Statsrådet KRISTINA PERSSON (S)
          </note>
          <note>
            Anf. 42 CARINA OHLSSON (S)
          </note>
          <note>
            Anf. 43 Statsrådet KRISTINA PERSSON (S)
          </note>
          <note>
            Utökning av sanktionerna mot Ryssland
          </note>
          <note>
            Anf. 44 KARIN ENSTRÖM (M)
          </note>
          <note>
            Anf. 45 Utrikesminister MARGOT WALLSTRÖM (S)
          </note>
          <note>
            Anf. 46 KARIN ENSTRÖM (M)
          </note>
          <note>
            Anf. 47 Utrikesminister MARGOT WALLSTRÖM (S)
          </note>
          <note>
            Svenskt stöd till återuppbyggnad av Kobane
          </note>
          <note>
            Anf. 48 AMINEH KAKABAVEH (V)
          </note>
          <note>
            Anf. 49 Utrikesminister MARGOT WALLSTRÖM (S)
          </note>
          <note>
            Anf. 50 AMINEH KAKABAVEH (V)
          </note>
          <note>
            Anf. 51 Utrikesminister MARGOT WALLSTRÖM (S)
          </note>
          <note>
            Avskaffande av avdragsgilla gåvor
          </note>
          <note>
            Anf. 52 MIKAEL OSCARSSON (KD)
          </note>
          <note>
            Anf. 53 Utbildningsminister GUSTAV FRIDOLIN (MP)
          </note>
          <note>
            Anf. 54 MIKAEL OSCARSSON (KD)
          </note>
          <note>
            Anf. 55 Utbildningsminister GUSTAV FRIDOLIN (MP)
          </note>
          <note>
            Arbetet för globala gemensamma nyttigheter
          </note>
          <note>
            Anf. 56 PERNILLA STÅLHAMMAR (MP)
          </note>
          <note>
            Anf. 57 Statsrådet KRISTINA PERSSON (S)
          </note>
          <note>
            Anf. 58 PERNILLA STÅLHAMMAR (MP)
          </note>
          <note>
            Anf. 59 Statsrådet KRISTINA PERSSON (S)
          </note>
          <note>
            Utländska doktoranders villkor
          </note>
          <note>
            Anf. 60 BETTY MALMBERG (M)
          </note>
          <note>
            Anf. 61 Statsrådet HELENE HELLMARK KNUTSSON (S)
          </note>
          <note>
            Anf. 62 BETTY MALMBERG (M)
          </note>
          <note>
            Anf. 63 Statsrådet HELENE HELLMARK KNUTSSON (S)
          </note>
          <note>
            Översyn av vargjakten
          </note>
          <note>
            Anf. 64 ULF BERG (M)
          </note>
          <note>
            Anf. 65 Utbildningsminister GUSTAV FRIDOLIN (MP)
          </note>
          <note>
            Anf. 66 ULF BERG (M)
          </note>
          <note>
            Anf. 67 Utbildningsminister GUSTAV FRIDOLIN (MP)
          </note>
          <note>
            Åtgärder mot terrorism och radikal islamism
          </note>
          <note>
            Anf. 68 JOHAN NISSINEN (SD)
          </note>
          <note>
            Anf. 69 Statsrådet ANDERS YGEMAN (S)
          </note>
          <note>
            Anf. 70 JOHAN NISSINEN (SD)
          </note>
          <note>
            Anf. 71 Statsrådet ANDERS YGEMAN (S)
          </note>
          <note>
            En feministisk utrikespolitik
          </note>
          <note>
            Anf. 72 MARIA ANDERSSON WILLNER (S)
          </note>
          <note>
            Anf. 73 Utrikesminister MARGOT WALLSTRÖM (S)
          </note>
          <note>
            Anf. 74 MARIA ANDERSSON WILLNER (S)
          </note>
          <note>
            Anf. 75 Utrikesminister MARGOT WALLSTRÖM (S)
          </note>
          <note>
            Satsning på lågstadiet
          </note>
          <note>
            Anf. 76 CAMILLA WALTERSSON GRÖNVALL (M)
          </note>
          <note>
            Anf. 77 Utbildningsminister GUSTAV FRIDOLIN (MP)
          </note>
          <note>
            Anf. 78 CAMILLA WALTERSSON GRÖNVALL (M)
          </note>
          <note>
            Anf. 79 Utbildningsminister GUSTAV FRIDOLIN (MP)
          </note>
          <note>
            Avtalet mellan Sverige och Saudiarabien
          </note>
          <note>
            Anf. 80 KERSTIN LUNDGREN (C)
          </note>
          <note>
            Anf. 81 Utbildningsminister GUSTAV FRIDOLIN (MP)
          </note>
          <note>
            Anf. 82 KERSTIN LUNDGREN (C)
          </note>
          <note>
            Anf. 83 Utbildningsminister GUSTAV FRIDOLIN (MP)
          </note>
          <note>
            Regelefterlevnaden inom åkeribranschen
          </note>
          <note>
            Anf. 84 PIA NILSSON (S)
          </note>
          <note>
            Anf. 85 Statsrådet ANDERS YGEMAN (S)
          </note>
          <note>
            Anf. 86 PIA NILSSON (S)
          </note>
          <note>
            Anf. 87 Statsrådet ANDERS YGEMAN (S)
          </note>
          <note>
            Lärares administrativa arbete
          </note>
          <note>
            Anf. 88 IDA DROUGGE (M)
          </note>
          <note>
            Anf. 89 Utbildningsminister GUSTAV FRIDOLIN (MP)
          </note>
          <note>
            Anf. 90 IDA DROUGGE (M)
          </note>
          <note>
            Anf. 91 Utbildningsminister GUSTAV FRIDOLIN (MP)
          </note>
          <note>
            Anf. 92 ANDRE VICE TALMANNEN
          </note>
          <note>
            § 9 Bordläggning
          </note>
          <note>
            § 10 Anmälan om interpellationer
          </note>
          <note>
            § 11 Anmälan om frågor för skriftliga svar
          </note>
          <note>
            § 12 Anmälan om skriftliga svar på frågor
          </note>
          <note>
            § 13 Kammaren åtskildes kl. 15.01.
          </note>
          <note>
            Tryck: Elanders, Vällingby 2015
          </note>
        </div>
      </body>
    </text>
  </TEI>
</teiCorpus>
